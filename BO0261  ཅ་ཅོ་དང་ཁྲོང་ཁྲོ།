ཅ་ཅོ་དང་ཁོང་ཁྲོ།
ཧྥོ་ཁུ་ནཱ་ཡིས་བརྩམས།


༡༩༢༨ ལོའི་ཟླ༤པའི་ཚེས༧ཉིན།

མེ་ཏོག་གི་ཡལ་འདབ་འཁྲིལ་བའི་ལྕགས་རའི་ཧྲག་བར་བརྒྱུད། ངས་ཁོ་ཚོས་སྤོ་ལོ་
རྩེ་བཞིན་པ་མཐོང་། ཁོ་ཚོ་དར་ཆུང་བསྒྲེངས་པའི་གནས་དེར་དམིགས་ནས་ཡོང་གིན་
འདུག་ལ། ང་ནི་ལྕགས་ར་དེད་དེ་མདུན་ཕྱོགས་སུ་བསྐྱོད། ལ་སེ་ཐི་ཡིས་གང་བུ་བཞད་
པའི་ལྗོན་འགྲམ་གྱི་རྩྭ་གསེབ་ཏུ་ཅི་ཞིག་འཚོལ་གྱིན་མཆིས། ཁོ་ཚོས་དར་ཆུང་བལ་རྗེས་
སྤོ་ལོ་བརྩེས། དེའི་འཕྲོར་དར་ཆུང་དེ་ཁ་མལ་དུ་བསླངས་པའི་མུར་མཐོ་སར་བསྙེགས།
མི་གཅིག་གིས་བརྒྱབ་པ་དང་གཞན་ཞིག་གིས་ཀྱང་དེ་ལྟར་བརྒྱབ། ཁོ་ཚོ་མུ་མཐུད་དུ་
མདུན་ཕྱོགས་སུ་དེངས། ངའང་ལྕགས་ར་དེད་ནས་སྔོན་དུ་ཕྱིན། ལ་སེ་ཐི་ད་ཅིའི་ལྗོན་
ཤིང་དེ་དང་རིང་བར་བཀྱེད་ཅིང་། ང་ཚོ་མཉམ་དུ་ལྕགས་ར་དེད་ནས་སོང་། སྐབས་དེར།
ཁོ་ཚོ་གནས་ཤིག་ཏུ་ཀྲོང་ངེར་འགྲེང་། ང་ཚོའང་འགྲོ་མཚམས་བཞག ངས་ལྕགས་ར་
བརྒྱུད་དེ་སྐོར་ལྟ་ཞིག་བྱས་པ་ན། ལ་སེ་ཐི་ཡིས་རྩྭ་གསེབ་ཏུ་ཅི་ཞིག་འཚོལ་བར་བྲེལ།
“ཁའེ་ཏི། སྤོ་ལོ་འདི་ན་གདའ།” མི་དེས་ཐེངས་གཅིག་བརྒྱབ་བྱུང་། ཁོ་ཚོ་རྩྭ་ར་
བརྒྱུད་དེ་ཐག་རིང་གི་ཕྱོགས་སུ་བཞུད། ང་ནི་ལྕགས་ར་དང་ཉེ་བར་བཅར་ཞིང་། ཁོ་ཚོ་
བཞུད་པར་ཅེར། “ཉོན་དང་། ཁྱོད་ཀྱི་ཧིན་སྒྲ་དེ་རྣ་བར་ཅི་འདྲའི་གཟན་པ་ལ་ཨང་།” ལ་
སེ་ཐི་ཡིས་བཤད་རྒྱུར། “ངོ་མས་ངར་བ་རེད། ཕོ་ལོ་སོ་གསུམ་ལ་བུད་ཀྱང་། ཚུགས་ཀ་
ལུགས་ཀ་སྔར་བཞིན་རེད། ང་ད་དུང་རྒྱང་རིང་གི་གྲོང་རྡལ་དུ་སོང་སྟེ་ཁྱོད་ལ་སྐྱེས་སྐར་
གྱི་སྒོང་སྤྲི་ཉོས་ནས་ཡོང་ཡོད། ད་ནི་ཧིན་སྒྲ་ཟ་ཟི་དེ་མི་སྒྲོག་པར་མཁྱེན། དེ་བས་ང་ལ་
ཟུར་ལྔ་དང་ཞོ་གཉིས་ཅན་གྱི་དོང་ཙེ་དེ་བཙལ་རོགས་བྱས་ཚེ། སྲོད་ལ་ལྟད་མོར་བལྟ་རུ་
ཕྱིན་ཆོག་པ་ལ་ཨང་།
དུས་ཡུན་ངེས་ཅན་འགོར་བའི་འཕྲོར། ཁོ་ཚོས་ད་གཟོད་སྤོ་ལོ་གཅིག་བརྒྱབ། སྤོ་ལོ་
ནི་རྩྭ་རའི་མཐོངས་ནས་ག་ཤེད་ཅིག་ཏུ་འཕུར། ང་ལྕགས་ར་བརྒྱུད་དེ་དར་ཆུང་གི་ཉེ་སར་
སོང་། དར་ཆུང་ནི་བཀྲག་མདངས་ལྡན་པའི་རྩྭ་ར་དང་ལྗོན་ཤིང་གི་ཁྲོད་ལྷབ་ལྷུབ་ངང་སྐྱོད།
“ཚུར་ཤོག་དང་།” ལ་སེ་ཐི་ཡིས་བཤད་རྒྱུར། “ཀན་ཕྱོགས་ཡོངས་སུ་བཙལ། ཁོ་
ཚོ་གནས་སྐབས་ཙམ་ལ་ཕྱིར་མི་ཡོང་བ་ཐག་གིས་ཆོད། ད་ནི་ང་ཚོ་གྲམ་གཞུང་ཕྱོགས་སུ་
བཙལ་བར་འགྲོ། འཕྱིས་སོང་ཚེ་ནག་ཕྲུག་དེ་ཚོས་རྙེད་ངེས་རེད།”
དར་ཆུང་དམར་ལྷབ་ལྷབ་ངང་། རྩྭ་རའི་ནང་ཤུགས་སྒྲ་དང་བཅས་སྐྱོད་ཅིང་མཆིས།
སྐབས་དེར་བྱིའུ་ཞིག་བསེགས་ནས་བཅུམས་ཤིང་། དར་ཆུང་སྟེང་དུ་བབས། ལ་སེ་ཐི་
ཡིས་པོ་ཐོ་ཞིག་ཕར་གཡུགས། དར་ཆུང་ནི་བཀྲག་མདངས་ལྡན་པའི་རྩྭ་ར་དང་ལྗོན་ཤིང་
གི་ཁྲོད་ན་ལྷབ་ལྷུབ་ངང་སྐྱོད། ང་རང་ལྕགས་ར་དང་དམ་གྱིས་གླན་ནས་བསྡད།
“ཁྱོད་ཀྱིས་ཧིན་སྒྲ་དེ་མི་སྒྲོག་རོགས།” ལ་སེ་ཐི་ཡིས་བཤད་རྒྱུར། “ཁོ་ཚོ་འདི་
ཕྱོགས་སུ་ཡོང་རྒྱུ་མ་རེད། དེས་ན་ང་ལའང་འབོད་ཐབས་མ་མཆིས། མི་བདེན་ནམ། ཁྱོད་
ཀྱིས་སྔར་བཞིན་མཚམས་མི་འཇོག་ན། རྨོ་མོས་ཁྱོད་ལ་སྐྱེས་སྐར་འཚག་གི་འཇུག་མི་
སྲིད། ཁྱོད་ཀྱིས་ད་དུང་མཚམས་མི་འཇོག་ན། ངས་སྒོང་སྤྲི་མ་ལུས་བཟའ་བར་མ་ཟད། ལཱ་
སྒྲོན་སོ་གསུམ་པོ་ཡང་མིད་རྒྱུ་ཡིན། ཤོག་ཡ། ང་ཚོ་གྲམ་གཞུང་ཕྱོགས་སུ་འགྲོ། ངས་ཡིན་
གཅིག་མིན་གཉིས་དོང་ཙེ་དེ་རྙེད་དགོས། མ་བསམས་ས་ནས་གནས་དེར་ལྷུང་བའི་སྤོ་
ལོ་ཞིག་ཀྱང་རག་པར་ངེས། ཝེ། ཁོ་ཚོ་ཕ་གིར་གདའ། མཐོང་བྱུང་ངམ།” ཁོ་ལྕགས་རའི་
འཁྲིས་སུ་སླེབས་ཏེ། ལག་ངར་དྲང་ཐད་དུ་བརྐྱངས་ནས་བསྟན། “ཁོ་ཚོ་མིག་ལ་ཐོགས་
སམ། ད་ནི་ཕྱིར་མི་ཡོང་ཐག་གིས་ཆོད། འུ་གཉིས་འགྲོ།”
ང་ཚོ་ལྕགས་ར་དེད་དེ་མེ་རའི་ཁ་བད་ཀྱི་ཉེ་སར་ལྷགས། ང་ཚོའི་གྲིབ་གཟུགས་ཁ་
བད་ཀྱི་སྟེང་དུ་ཟགས། ཁ་བད་ཀྱི་སྟེང་དུ་ངའི་གྲིབ་གཟུགས་ལ་སེ་ཐི་ལས་རིང་བར་མངོན།
ང་ཚོ་ཁ་བད་དྲལ་ཤུལ་ནས་ནང་དུ་འཛུལ།
“ཏོག་ཙམ་སྒུགས་དང་།” ལ་སེ་ཐི་ཡིས་བཤད་རྒྱུར། “ཡང་འཛེར་མའི་སྟེང་
བསྐོན་སོང་། ཁྱོད་སེམས་ཆུང་ནེམ་ཆུང་སྒོས་འཛུལ་ཏེ། ལྭ་བ་འཛེར་མའི་སྟེང་བསྐོན་དུ
མ་བཅུག་ན་མི་ཆོག་གམ།”
ཁའེ་ཏི་ཡིས་ངའི་ལྭ་བ་འཛེར་མའི་སྟེང་ནས་བཀྲོལ་རྗེས། ང་ཚོ་བདེ་བླག་ངང་ནང་དུ་
འཛུལ། ཁའེ་ཏི་ཡིས་བཤད་རྒྱུར། ཨ་ཞང་མའོ་ལའེ་ཡིས་མི་སུ་དང་གང་ལའང་མཐོང་དུ་མ་འཇུག་
ཅེས་གདམས་བྱུང་། ང་ཚོ་རྐེད་པ་སྒུར་སྒུར་བྱས་ནས་འགྲོ། རྐེད་པ་སྒུར་དང་། པན་ཅི། འདི་ལྟར་
གྱིས། གོ་སོང་ངམ། ང་ཚོས་མགོ་བོ་དུད་ཅིང་རྐེད་པ་སྒུར་ནས་མེ་ཏོག་ར་བ་བརྟོལ། མེ་ཏོག་གིས་
ང་ཚོ་ཡང་ཡང་བྲད་དེ་ཧྲག་ཧྲག་གི་སྒྲ་གྲག ས་ཞིང་རེངས་ལ་མཁྲང་། ང་ཚོ་སླར་ཡང་ཁ་བད་
བགོམས་ནས་སོང་། ཕག་པ་ཁ་ཅིག་གིས་གནས་དེར་སྣོམ་ཞིང་མྱོང་བཞིན་ཕུད་ཕུད་ཅག་ཅག་གི་
སྐད་སྒྲ་འབྱིན་པར་བྱེད། ཁའེ་ཏི་ཡིས་མུ་མཐུད་དུ་བཤད་རྒྱུར། ངས་དཔགས་ན་ཁོ་ཚོ་སྨེང་བས་སིམ་
འདུག རྒྱུ་མཚན་ནི་ད་ནངས་ཁོ་ཚོའི་རོགས་པ་གཅིག་བཤས་པས་རེད། ས་ཞིང་རེངས་ལ་མཁྲང་།
དེ་ནི་ཕྲུ་བསློགས་པའི་ཤུལ་ཏེ། པོ་ཐོ་ལེབ་མོ་རེ་རེ་ཕྲེང་རིམ་དུ་བསྟར་འདུག
ལག་པ་ཁུག་མར་ཆུགས་དང་། ཁའེ་ཏི་ཡིས་དེ་ལྟར་བཤད། དེ་མིན་ལག་པ་འཁེང་
བར་ངེས། ཡེ་ཤུའི་འཁྲུངས་སྐར་བསླེབ་ལ་ཉེ། ཁྱོད་ཀྱིས་རང་གི་ལག་པ་འཁེང་འདོད་ག་
ལ་སྲིད། མ་རེད་དམ།
“ཕྱི་རོལ་ཧ་ཅང་འཁྱགས།” ཝེ་ཨར་ཧྲིས་ཀྱིས་བཤད་རྒྱུར།” “ཁྱོད་སྒོ་ཁར་མ་
སོང་ན་བཟང་།”
“ཡང་ཅི་ཞིག་རེད།” ཨ་མས་དེ་ལྟར་བཤད།
“ཁོ་ཕྱི་རོལ་ཏུ་འགྲོ་འདོད་ཆེ་ཟེར།” ཝེ་ཨར་ཧྲིས་ཀྱིས་དེ་ལྟར་བཤད།
“འོ་ན་འགྲོ་རུ་ཆུགས་དང་།” ཨ་ཞང་མའོ་ལའེ་ཡིས་དེ་ལྟར་བཤད།
“ནམ་ཟླ་འདི་འདྲའི་འཁྱགས་པ་ལ་ཨང་།” ཨ་མས་མུ་མཐུད་དུ་བཤད་རྒྱུར། “དེ་
བས་ཁོ་ཁྱིམ་དུ་བསྡད་ན་བཟང་། པན་ཅི་མེན། ད་ཆོག་གི ཁྱོད་ཀྱིས་ཧིན་སྒྲ་དེ་མི་སྒྲོག་
པར་མཁྱེན།” 
“སོང་ཡང་ཁོར་གནོད་པ་འབྱུང་མི་སྲིད།” ཨ་ཞང་མའོ་ལའེ་ཡིས་དེ་ལྟར་བཤད།
“ཝེ། པན་ཅི་མེན།” ཨ་མས་བཤད་རྒྱུར། “གལ་སྲིད་ད་དུང་བསམ་མི་ཚུགས་ན།
ངས་ཁྱོད་ཐབ་ཚང་དུ་བརྫངས་པ་ལས་འོས་མ་མཆིས།”
“ཨ་མས་བཤད་ན་དེ་རིང་ཁོ་ཐབ་ཚང་དུ་འགྲོ་མི་དགོས།” ཝེ་ཨར་ཧྲིས་ཀྱིས་
བཤད་རྒྱུར། “མོས་དུས་སྟོན་ལ་རོལ་དུས་ཀྱི་ཁ་ཟས་རེ་འགའ་བཟོ་རྒྱུ་ཡིན་ཟེར།"
“ཁོ་འགྲོ་རུ་ཆུགས་དང་། ཁ་ལུའོ་ལིན།” ཨ་ཞང་མའོ་ལའེ་ཡིས་བཤད་རྒྱུར།
“ཁྱོད་ཀྱིས་ཁོར་སེམས་ཚེགས་བྱེད་པ་མང་དྲགས་པས་རང་ཉིད་ལ་ནད་གཞི་འཕོག་
ངེས་རེད།”
“ངས་ཤེས་ཡོད།” ཨ་མས་བཤད་རྒྱུར། “མཚམས་མཚམས་སུ་འདི་ནི་གནམ་རྒན་
མས་ང་ལ་ཆད་པ་བཅད་པ་དང་གཅིག་མཚུངས་རེད་འདོད།”
“ངས་གོ་སོང་། ངས་གོ་སོང་།” ཨ་ཞང་མའོ་ལའེ་ཡིས་བཤད་རྒྱུར། “ཁྱོད་ཀྱིས་
རང་གི་ལུས་ཕུང་ལ་བདག་སྐྱོང་ལེགས་པོ་བྱོས། ངས་ཁྱོད་ལ་ཆང་ཚ་པོ་ཞིག་བསྒྲུང་ན་ཅི་
འདྲ་རེད།”
“དེ་འཐུངས་ཚེ་སྔར་བས་བདེ་བཟོད་མི་འདུག” ཨ་མས་བཤད་རྒྱུར། “ཁྱོད་ཀྱིས་
ཚུལ་དེ་མི་ཤེས་སམ།”
“དེས་ཁྱོད་ཀྱི་ཁམས་བག་ཙམ་དྭངས་ངེས།” ཨ་ཞང་མའོ་ལའེ་ཡིས་བཤད་
རྒྱུར། “ ཁོར་ལྭ་བ་མཐུག་པོ་ཞིག་གོན་དུ་ཆུགས། ཨ་རོག་ཞ་ཞི། ཕྱི་རོལ་ནས་འདུག་རྒྱུ
མང་མ་དྲགས།”
ཨ་ཞང་མའོ་ལའེ་ཕར་ཕྱིན་པ་དང་། ཝེ་ཨར་ཧྲིས་ཀྱང་གནས་དེ་དང་ཁ་བྲལ།
“ཕེ་མི་འདེབས་རོགས། ཨེ་ཆོག་གམ།” ཨ་མས་བཤད་རྒྱུར། “ང་ཚོས་ད་ལྟ་ཉིད་
དུ་ཁྱོད་སྒོ་ཕྱིར་འཕུད་ན་འདོད་མོད། འོན་ཏེ་ང་ལ་ཁྱོད་ཀྱི་ནད་གཞི་བསླང་འདོད་ཡེ་
ནས་མེད།”
ཝེ་ཨར་ཧྲིས་ཀྱིས་ང་ལ་ཀོ་ལྷམ་ཆ་ཚང་ཞིག་དང་ལྭ་རིང་དྲོན་པོ་གཉིས་བཀླུབས་
རྗེས། ངས་རང་ཉིད་ཀྱི་ཞྭ་མོ་བཟུང་ནས་སྒོ་ཕྱིར་བསྙེགས། ཨ་ཞང་མའོ་ལའེ་ཟ་ཁང་དུ་
འདུག་ཅིང་ཆང་དམ་ཐོགས་ཏེ་ཕྱིར་འཆའ་སྒམ་དུ་འཇོག་པར་རྩོམ།
“ཁོ་ཕྱི་རོལ་ཏུ་དུས་ཚོད་ཕྱེད་ཙམ་ལ་འདུག་ཏུ་ཆུགས། ཞ་ཞི།” ཨ་ཞང་མའོ་ལའེ་
ཡིས་བཤད་རྒྱུར། “རབ་ཡིན་ན་ར་སྐོར་ནང་དུ་བརྩེ་བར་གྱིས།”
ལགས་སོ། །སྐུ་ཞབས།” ཝེ་ཨར་ཧྲིས་ཀྱིས་བཤད་རྒྱུར། “ང་ཚོས་ནམ་ཡིན་རུང་
ཁོ་རྒྱ་སྲང་དུ་འགྲོར་བཅུག་མ་མྱོང་།”ཏུ་འཚེར།
ང་ཚོ་སྒོ་ཕྱིར་སོང་། ཉི་འོད་ཤིན་ཏུ་འཁྱགས་ནའང་། བཀྲག་མདངས་རབ་
“ཁྱོད་གང་དུ་འགྲོ་རྒྱུ་ཡིན་ནམ།” ཝེ་ཨར་ཧྲིས་ཀྱིས་བཤད་རྒྱུར། “ཁྱོད་གྲོང་རྡལ་
དུ་འགྲོ་བསམས་པ་མིན་ལས་ཆེ། ཨེ་རེད།” ང་ཚོས་ཧྲག་སྒྲ་གྲག་པའི་སྡོང་ལོ་བརྫིས་ནས་
སོང་། ལྕགས་སྒོ་འཁྱགས་སིབ་སིབ་ཏུ་སྣང་། “ཁྱོད་ཀྱིས་ལག་ཟུང་ཁུག་མར་བསྐུམས་
པས་བཟང་།” ཝེ་ཨར་ཧྲིས་ཀྱིས་བཤད་རྒྱུར། “ཁྱོད་ཀྱི་ལག་པ་ལྕགས་སྒོར་འབྱར་ན་ཇི་
ལྟར་བྱ། ཁྱོད་ཀྱིས་ཅིའི་ཕྱིར་ཁྱིམ་ནང་དུ་ཁོ་ཚོར་མི་སྒུག་པ་ཡིན་ནམ།” ཁོས་བདག་གི་
ལག་པ་ཁུག་མར་བཅུག་བྱུང་། བདག་གིས་ནི་ཁོས་སྡོང་ལོ་རྫི་བའི་ཧྲག་སྒྲ་ཐོས། ངས་ད་
དུང་འཁྱགས་དྲི་ཞིག་ཀྱང་བསྣམས། ལྕགས་སྒོ་སྔར་བཞིན་འཁྱགས་སིབ་སིབ་ཏུ་སྣང་།
“གནས་འདིར་རི་སྐྱེས་སྟར་ཀ་རེ་གཉིས་མཆིས། ཨ་ཡོ། སྡོང་བོ་ཀན་སྟེང་དུ་བྲོས་
ཐལ། ལྟོས་དང་། ད་དུང་ནགས་བྱི་ཞིག་ཀྱང་འདུག པན་ཅི།”
ད་ནི་བདག་གིས་ལྕགས་སྒོ་གྲང་མོ་ཡིན་པ་གཏན་ནས་ཚོར་གྱིན་མི་འདུག འོན་
ཏེ་བདག་གིས་བཀྲག་མདངས་ལྡན་པའི་འཁྱགས་སིབ་སིབ་ཀྱི་བྲོ་བ་སྣོམ་ཐུབ།
“ཁྱོད་ཀྱིས་ལག་ཟུང་ཁུག་མར་བསྐུམས་པས་བཟང་།”
ཁའེ་ཏི་འོང་བཞིན་གདའ། མོ་རིམ་གྱིས་བརྒྱུགས་བྱུང་། མོའི་དཔེ་ཁུག་དེ་རྐེད་
རྒྱབ་ནས་ཡང་ཡང་འཕྱོས་ཤིང་། གཡས་ལྡིང་གཡོན་ལྡིང་བྱེད།
“ཝེ། པན་ཅི།” ཁའེ་ཏི་ཡིས་དེ་ལྟར་བཤད། མོས་ལྕགས་སྒོ་ཕྱེ་ནས་ནང་དུ་
འཛུལ་བ་དང་གཟུགས་གཞི་མར་བསྒུར། མོའི་ལུས་སྟེང་ནས་སྡོང་ལོའི་དྲི་ཞིམ་འཐུལ་
བར་བྱེད། “ཁྱོད་ང་བསུ་རུ་སླེབས་བྱུང་ངམ།” ཁའེ་ཏི་ཡིས་བཤད་རྒྱུར། “ཁྱོད་ཁའེ་
ཏི་ལ་སྒུག་པ་མ་ཡིན་ནམ། ཝེ་ཨར་ཧྲིས། ཁྱོད་ཀྱིས་ཁོའི་ལག་ཁ་འཁོབས་བཅུག་པར་
ལྟོས་དང་།”
“ངས་ཁོར་ལག་པ་རུམ་ལ་བསྡུས་ཞེས་བཤད་པ་ཡིན།” ཝེ་ཨར་ཧྲིས་ཀྱིས་བཤད་
རྒྱུར། “ཁོ་ལྕགས་སྒོར་འཇུ་བར་དགའ།”
“ཁྱོད་ཁའེ་ཏི་བསུ་རུ་སླེབས་སོང་ངམ།” མོས་དེ་ལྟར་བཤད་ཅིང་། ངའི་ལག་
པ་འཕུར་འཕུར་བྱས། “ཅི་ཞིག་རེད། ཁྱོད་ཀྱིས་ཁའེ་ཏི་ལ་ཅི་ཞིག་བཤད་ན་འདོད་
དམ།" ཁའེ་ཏི་ཡི་ལུས་སྟེང་ནས་སྡོང་ལོའི་དྲི་ཞིམ་འཐུལ་བར་བྱེད། ནམ་རྒྱུན་མོས་ང་ཚོ་
ཉལ་རན་འདུག་ཅེས་སྨྲ་དུས་སུའང་དྲི་ཞིམ་འདི་འདྲ་ཞིག་མཆེད་ཡོང་།
ཁྱོད་ཀྱིས་ཧིན་བསྒྲགས་ནས་ཅི་བྱེད། ལ་སེ་ཐི་ཡིས་བཤད་རྒྱུར། ང་ཚོ་གྲམ་གཞུང་དུ་
སླེབས་པས་ཀྱང་ཁྱོད་ཀྱིས་སྔར་བཞིན་ཁོ་ཚོར་བལྟས་ཆོག་པ་མ་རེད་དམ། འདི། ངས་ཁྱོད་ལ་མེ་
ཏོག་དུང་ཆེན་ཁ་ཞིག་སྟེར། ཁོས་མེ་ཏོག་དེ་ང་ལ་བསྟབས། ང་ཚོས་ལྕགས་ར་བརྟོལ་ཏེ་ས་སྟོང་
ཞིག་ཏུ་འབྱོར།
“ཅི་ཞིག” ཁའེ་ཏི་ཡིས་བཤད་རྒྱུར། “དོན་དུ་ཁྱོད་ཀྱིས་ཁའེ་ཏི་ལ་ཅི་ཞིག་
བཤད་འདོད་དམ། ཡིན་རྒྱུ་ནི་ཁོ་ཚོས་པན་ཅི་བོས་པ་ཨེ་རེད། ཝེ་ཨར་ཧྲིས། ”
“ཁོ་ཁང་བའི་ནང་འཇུག་ཐབས་མི་འདུག” ཝེ་ཨར་ཧྲིས་ཀྱིས་བཤད་རྒྱུར། “ཁོས་
རྙོག་ཟིང་འདྲ་མིན་བཟོས་ཡོང་། དེ་བས་སྒོ་ཕྱིར་བཏང་བ་ཡིན། བཏང་མ་ཐག་གནས་
འདིར་གཟས་ནས་སླེབས་ཤིང་། ར་སྐོར་ཕྱི་རོལ་ཏུ་ཡང་ཡང་མིག་ཉུལ་བྱེད།
“ཁྱོད་ཀྱིས་ཅི་ཞིག་བརྗོད་རྩིས་ཡིན།” ཁའེ་ཏི་ཡིས་བཤད་རྒྱུར། “ཁྱོད་ཀྱིས་ང་
སློབ་གྲྭ་གྲོལ་ན་ཡེ་ཤུའི་འཁྲུངས་སྐར་རོལ་ཆོག་སྙམ་སོང་ངམ། ཁྱོད་ཀྱིས་དེ་ལྟར་དྲན་
ཡོད་ལས་ཆེ། ཡེ་ཤུའི་འཁྲུངས་སྐར་ནི་གནངས་ཉིན་རེད། ལོ་གསར་རྒད་པོ། པན་ཅི།
ལོ་གསར་རྒད་པོ། ཤོག་དང་། ང་ཚོ་ཁྱིམ་ནང་དུ་ཁ་ལག་བསྲོ་བར་འགྲོ།” མོས་ངའི་ལག་
མགོར་འཇུས་ཤིང་། ང་ཚོ་འོད་མདངས་ཆེམ་ཆེམ་དང་ཧྲག་སྒྲ་ལྷང་ལྷང་གི་སྡོང་ལོ་བརྒྱུད་
དེ་ཕྱིན། ང་ཚོ་སྐས་རྐང་འགོས་ཏེ་གསལ་ལམ་ལམ་གྱི་གྲང་ངར་དང་ཁ་བྲལ་བའི་མུར།
སླར་ཡང་ནག་ཐོམ་ཐོམ་གྱི་གྲང་ངར་ཁྲོད་འཛུལ། ཨ་ཞང་མའོ་ལའེ་ཡིས་ཆང་དམ་ཐོགས་
ཏེ་ཕྱིར་འཆའ་སྒམ་དུ་འཇོག་རྩིས་བྱེད། ཁོས་ཁའེ་ཏི་བོས་བྱུང༌།
“ཝེ་ཨར་ཧྲིས། ཁོ་མེ་ཐབ་ཀྱི་མདུན་སར་འཁྲིད་ཅིག ཁྱོད་ཝེ་ཨར་ཧྲིས་དང་
མཉམ་དུ་སོང་།” ཁའེ་ཏི་ཡིས་བཤད་རྒྱུར། “ང་ཅུང་ཙམ་ནས་ཡོང་ངེས་ཡིན།”
ང་ཚོ་མེ་ཐབ་ཀྱི་ཕྱོགས་སུ་ཕྱིན།
ཨ་མས་བཤད་རྒྱུར། “ཝེ་ཨར་ཧྲིས། གྲང་ངམ་མི་གྲང་།”
“ཅུང་ཙམ་ཡང་མི་གྲང་གི ལྕམ་མོ་ལགས།” ཝེ་ཨར་ཧྲིས་ཀྱིས་དེ་ལྟར་བཤད།
“ཁོའི་ལྭ་རིང་མཐུག་པོ་དེ་དང་ཀོ་ལྷམ་ཆ་ཚང་གཉིས་འཕུད་ཅིག” ཨ་མས་བཤད་
རྒྱུར། ངས་ཁྱོད་ལ་ད་དུང་ཐེངས་དུར་བཤད་དགོས་སམ། ཁོར་ཀོ་ལྷམ་དྲུད་ནས་ཐབ་
ཚང་དུ་ཡོང་གི་མ་འཇུག
“ལགས་སོ། །ལྕམ་མོ།” ཝེ་ཨར་ཧྲིས་ཀྱིས་བཤད་རྒྱུར། “ཆོག་གི ད་མ་འགུལ།”
ཁོས་བདག་གི་ཀོ་ལྷམ་ཕུད་ཅིང་། དེའི་འཕྲོར་ལྭ་རིང་གི་སྒྲོག་གུ་བཀྲོལ།
ཁའེ་ཏི་ཡིས་བཤད་རྒྱུར། “ཏོག་ཙམ་སྐུགས་དང་། ཝེ་ཨར་ཧྲིས། ཨ་མ། ཁོ་ད་དུང
སྒོ་ཕྱིར་ཐེངས་གཅིག་སོང་ཆོག་གམ། ཁོས་ང་ཡི་འགྲོ་རོགས་བྱས་ན་འདོད་བྱུང་།”
“ཁྱོད་ཀྱིས་ཁོ་འདིར་འདུག་ཏུ་བཅུག་པས་ཆོག” ཨ་ཞང་མའོ་ལའེ་ཡིས་བཤད་
རྒྱུར། “དེ་རིང་ཁོ་སྒོ་ཕྱིར་སོང་བ་མང་མེད་ན་ཉུང་མེད།”
“ངས་བལྟས་ན། ཁྱོད་གཉིས་ཀ་ཁྱིམ་དུ་བསྡད་པས་བཟང་།” ཨ་མས་བཤད་
རྒྱུར། “ཏི་ཨར་ཞུ་ཡིས་སྨྲས་པ་ལྟར་ན། ནམ་ཟླ་ཇེ་འཁྱགས་རེད་ཟེར།”
“འོ་ཡ། ཨ་མ།” ཁའེ་ཏི་ཡིས་དེ་ལྟར་བཤད།
“ཉོག་བཤད།” ཨ་ཞང་མའོ་ལའེ་ཡིས་བཤད་རྒྱུར། “མོ་དེ་རིང་ཉིན་གང་བོར་
སློབ་གྲྭར་བཀག་པ་རེད། ད་ནི་མཁའ་དབུགས་དྭངས་མོ་ཞིག་བརྔུབ་མི་དགོས་སམ། མྱུར་
དུ་ཆས་ཤིག ཁའེ་ཏན་སི།”
“ཁོའང་མངོགས་དང་། ཨ་མ།” ཁའེ་ཏི་ཡིས་བཤད་རྒྱུར། “ངས་ཁྱེད་ལ་ཞུ་བ་
འཐེན། ཁྱེད་ཀྱིས་ཁོ་ངུ་རྒྱུ་ཡིན་པ་ལོས་ཤེས།”
“འོ་ན་ཁྱོད་ཀྱིས་ཅིའི་ཕྱིར་ཁོ་ཡོད་སར་དོན་འདི་གླེངས་སམ།” ཨ་མས་བཤད་
རྒྱུར། “ཁྱོད་ཅིའི་ཕྱིར་ཁང་མིག་འདིར་ཡོང་བ་ཡིན། ད་ནི་ཁོར་ཁག་འཇོག་ས་ཞིག་བྱིན་
ཏེ། ངའི་སར་གཏུགས་ནས་ཤ་འདེད་རུས་འདེད་བྱ་རྒྱུ་མ་རེད་དམ། ཁྱོད་དེ་རིང་སྒོ་ཕྱིར་
བསྡད་པ་ཧ་ཅང་མང་བའི་ཚོད། ངས་བལྟས་ན་ལྷོད་ལྷོད་ངང་ཁྱིམ་དུ་བསྡད་དེ་ཁོར་རྩེད་
གྲོགས་བྱས་པས་བཟང་།”
“ཁོ་ཚོ་འགྲོ་རུ་ཆུགས་དང་། ཁ་ལུའོ་ལིན།” ཨ་ཞང་མའོ་ལའེ་ཡིས་བཤད་
རྒྱུར། “གྲང་ངར་ཅུང་ཙམ་བཟེད་པས་ཁོ་ཚོར་གནོད་པ་ཐེབས་མི་སྲིད། ཡིན་ནའང་།
ཁྱོད་ཀྱིས་རང་ཉིད་ཆད་པ་རོ་རུ་གཏང་མི་ཉན་ཡ། འདི་སེམས་ལ་ཟུངས་ཤིག”
“ངས་ཤེས་ཡོད།” ཨ་མས་བཤད་རྒྱུར། “ང་ཡེ་ཤུའི་འཁྲུངས་སྐར་རོལ་རྒྱུར་སྐྲག་
སྐྲག་ཅིག་མི་གཞན་ཡོད་མི་སྲིད། སྡུག་བསྔལ་འདི་སུ་དང་གང་གིས་རྟོགས། ང་ནི་ལུས་
སྟོབས་རྒྱས་ཤིང་དཀའ་སྡུག་ཁྱག་པའི་བུད་མེད་ཅིག་མིན། ཅེ་སུང་དང་བྱིས་པ་དག་གི་
ཆེད་དུ། ངས་རང་ཉིད་བཀན་མོ་ཞིག་ཡིན་རྒྱུ་ན་ཅི་མ་རུང་སྙམ།”
“ཁྱོད་ཀྱིས་ངེས་པར་སེམས་ཆུང་ནེམ་ཆུང་བྱོས་དང་། ཁོ་ཚོའི་དོན་དུ་སེམས་
ཚེགས་ཆེན་པོ་བྱར་མི་རུང་།” ཨ་ཞང་མའོ་ལའེ་ཡིས་བཤད་རྒྱུར། “ཁྱོད་གཉིས། རེམ་
མར་སོང་དང་། འོན་ཏེ། སྒོ་ཕྱིར་དུས་འགྱངས་མ་བྱེད། ཐོས་སོང་ངམ། ཁྱོད་ཀྱི་ཨ་མས
སེམས་ཁུར་བྱ་ངེས།”
“ལགས་སོ། །སྐུ་ཞབས།” ཁའེ་ཏི་ཡིས་བཤད་རྒྱུར། “ཤོག་དང་། པན་ཅི། ང་ཚོ་
ཡང་གཅིག་སྒོ་ཕྱིར་བརྩེ་རུ་འགྲོ་ཡ།” མོས་ང་ཡི་ལྭ་རིང་གི་སྒྲོག་གུ་བརྒྱབ་པ་དང་སྦྲགས།
ང་ཚོ་སྒོ་ཁར་དམིགས་ནས་བརྒྱུགས།
“ཁྱོད་ཀྱིས་གཅེས་ཕྲུག་ཆུང་ཆུང་ལ་ཀོ་ལྷམ་མི་གོན་པར་འཁྲིད་རྒྱུ་ཡིན་ནམ།” ཨ་
མས་བཤད་རྒྱུར། “ཁྱིམ་ནང་ལ་མི་ཚོགས་རྒྱས་ནས་ཟང་ཟིང་ལང་ལོང་བྱེད་པའི་སྐབས་
འདིར། ཁྱོད་ཀྱིས་ཁོར་ནད་གཞི་འཕོག་ཏུ་འཇུག་འདོད་དམ།"
“ངས་བརྗེད་ཐལ།” ཁའེ་ཏི་ཡིས་བཤད་རྒྱུར། “ངས་ཁོས་མ་གཞི་ནས་རྐང་མགོར་
དྲུད་འདུག་བསམས་བྱུང་།”
ང་ཚོ་སླར་ཡང་ཁྱིམ་དུ་ལོག ཨ་མས་བཤད་རྒྱུར། “ཁྱོད་ཀྱིས་རིག་པ་མང་ཙམ་
སྒྲིམས་དང་།” མ་འགུལ་བར་སྡོད། ཝེ་ཨར་ཧྲིས་ཀྱིས་དེ་ལྟར་བཤད་པ་དང་། ང་ལ་ཀོ་
ལྷམ་ཆ་ཚང་དེ་གོན། “ནམ་ཞིག་ང་འཇིག་རྟེན་འདི་དང་ཁ་བྲལ་ཚེ། ཁྱོད་ཚོས་ཁོར་
སེམས་ཁུར་སེམས་ཚེགས་བྱ་དགོས།” ད་ནི་རྐང་པ་རྡེབ་ཙམ་བྱོས་དང་། ཝེ་ཨར་ཧྲིས་
ཀྱིས་དེ་ལྟར་བཤད། “འདིར་ཤོག་ལ་ཨ་མར་འོ་ཞིག་བྱོས་དང་། པན་ཅི་མེན།
ཁའེ་ཏི་ཡིས་ང་རང་ཨ་མའི་འདུག་སྟེགས་ཀྱི་ཉེ་སར་ཁྲིད། ཨ་མས་ལག་ཟུང་གིས་
ངའི་གདོང་བ་བསྐྱོར། དེའི་འཕྲོར་མོས་ང་རང་པང་དུ་བསྡམས།
“ངའི་གཅེས་ཕྲུག་སྙིང་རྗེ།”
མོས་དེ་ལྟར་བཤད་པ་དང་སྦྲགས་ང་རང་གློད་བྱུང་།
“ཁྱོད་དང་ཝེ་ཨར་ཧྲིས་གཉིས་ཀྱིས་ཁོར་བདག་སྐྱོང་བྱོས། ངའི་གཅེས་མ།”
“ལགས་སོ། །ཨ་མ།” ཁའེ་ཏི་ཡིས་དེ་ལྟར་བཤད་པ་དང་། ཡང་བདག་ལ་ཕྱོགས་ཏེ།
ང་ཚོ་སྒོ་ཕྱིར་འགྲོ་ཟེར།
“ཁྱོད་འགྲོ་དགོས་མ་མཆིས། ཝེ་ཨར་ཧྲིས། ངས་ཁོར་ཅུང་ཙམ་རིང་ཁ་ཡ་བྱས་པས་ཆོག”
“འོ་ཡ།” ཝེ་ཨར་ཧྲིས་ཀྱིས་བཤད་རྒྱུར། “ནམ་ཟླ་འཁྱགས་པར་ལྟོས་དང་། སྒོར་
འབུད་འདོད་ཀྱང་གཏན་ནས་མི་འདུག” ཁོ་ཕར་ཕྱོགས་སུ་ཕྱིན། ང་ཚོས་སྒོ་ཁྱམས་སུ་
གོམ་མཚམས་བཞག་ཅིང་། ཁའེ་ཏི་པུས་བཙུགས་སུ་བསྡད་དེ། ལག་ཟུང་གིས་ང་རང་
འཁྱུད་པའི་མུར། ངང་མདངས་གང་བའི་བཞིན་རས་འཁྱགས་པ་དེ་བདག་དང་གླན་བྱུང་།
མོར་ལྗོན་ཤིང་གི་དྲི་ཞིམ་ལྡན།
“ཁྱོད་ནི་སྙིང་རྗེ་དགོས་པའི་གཅེས་ཕྲུག་མིན། མ་རེད་དམ། རེད་མ་རེད། ཁྱོད་ལ་
ཁྱོད་ཀྱི་ཁའེ་ཏི་ཡོད། ཁྱོད་ལ་ཁྱོད་ཀྱི་ཨ་ཅེ་ཁའེ་ཏི་ཡོད་པ་མིན་ནམ།”
ཁྱོད་ཀྱིས་ཡང་མིན་ན་ཁེར་བཤད་སྟེག ཡང་མིན་ན་ཧིན་སྒྲ་སྒྲོག ཏབ་ཅིག་ལ་ཁ་རོག་
གེར་བསྡད་ན་མི་བྲའམ། ལ་སེ་ཐི་ཡིས། ཁྱོད་ཀྱིས་མཚམས་མེད་དུ་ཅ་ཅོ་སྒྲོག་པར་ངོ་མི་ཚའམ་
ཟེར། ང་ཚོ་འཁོར་ཁང་བརྒྱུད་པའི་ཚེ། དེར་ཤིང་རྟ་བཞག་པ་མཐོང་། ཤིང་རྟའི་འཁོར་ལོ་གསར་བར་
བརྗེས་འདུག
“ཁྱོད་འཁོར་སྒམ་དུ་བུད་ཅིག ད་ནི་ཁ་རོག་གེར་བསྡད་དེ། ཁྱོད་ཀྱི་ཨ་མ་བསླེབ་
པར་སྒུགས་དང་།”ཏི་ཨར་ཞུ་ཡིས་དེ་ལྟར་བཤད། མོས་ང་ཤིང་རྟར་བསྐྱོན་ཅིང་། 
ཡིས་མཐུར་མདར་འཇུས་འདུག “ཅེ་སུང་གིས་ཅིའི་ཕྱིར་བཀོལ་བདེ་ཅན་གྱི་ཤིང་
རྟ་གསར་བ་ཞིག་མི་ཉོའམ། ངས་ངོ་མས་རྟོགས་ཐབས་བྲལ།” ཏི་ཨར་ཞུ་ཡིས་བཤད་
རྒྱུར། “འཁོར་ལོ་ཡོངས་རྫོགས་ཟད་འདུག་པར་ལྟོས་དང་། ཤིང་རྟ་གོག་པོ་འདི་ཁྱོད་ཚོས་
བསྐོར་བསྐོར་ཏེ་ནམ་ཞིག་ཤ་ཐོར་རུས་ཐོར་དུ་འགྲོ་ངེས་རེད།”
ཨ་མ་ཡོང་ཞོར་དུ་གདོང་ཁེབས་ཕུད་ཅིང་། ལག་ཏུ་མེ་ཏོག་ཅིག་བསྣམས་འདུག
“ལའོ་སི་ཁུ་སི་གང་དུ་འདུག” མོས་དེ་ལྟར་བཤད།
“དེ་རིང་ཁོས་དཔུང་བའང་ཡར་ཁྱོགས་ཐབས་མི་འདུག" ཏི་ཨར་ཞུ་ཡིས་བཤད་
རྒྱུར། “ཡིས་ཀྱང་ཤིང་རྟར་ཁ་ལོ་དཀྱུ་ཐུབ། སྣང་དོགས་མེད།”
“འོན་ཀྱང་ང་ལ་སེམས་ཁྲལ་ཆེ།” ཨ་མས་བཤད་རྒྱུར། “ངས་བལྟས་ན། ཁྱོད་ཚོས་
གཟའ་འཁོར་རེར་ཁ་ལོ་བ་གཅིག་རེ་བཀོད་སྒྲིག་བྱས་ཀྱང་ལོས་ཆོག ངའི་རེ་བ་འདི་
མཐོ་རྒྱུ་ཅི་ལ་ཡོད། གནམ་རྒན་མས་མཁྱེན།”
“སྲས་མོ་ཁ་ལའོ་ལིན་ལགས། ལའོ་སི་ཁུ་སི་ཡི་དྲེག་ནད་འཕར་ཏེ་འགུལ་ཙམ་
ཡང་བྱེད་མི་ནུས་པར་འདུག དེ་ཁྱེད་ཀྱིས་ཀྱང་ལོས་མཁྱེན།" ཏི་ཨར་ཞུ་ཡིས་བཤད་
རྒྱུར། “ཁྱེད་ཤིང་རྟར་བཞུགས་དང་། T.Pཡི་དཀྱུ་རྩལ་ནི་ལའོ་སི་ཁུ་སི་དང་གཅིག་
འདྲ་རེད།”
“འོན་ཀྱང་ང་ལ་སེམས་ཁྲལ་ཆེ།” ཨ་མས་བཤད་རྒྱུར། “དེའི་ཁར་ཞ་ཞི་ཞིག་ཀྱང་
ཁྲིད་འདུག"
ཏི་ཨར་ཞུ་ཐེམ་ཐོག་ཏུ་འགོས། “ཁྱེད་ཀྱིས་ད་དུང་ཞ་ཞི་ཞེས་འབོད་པར་བྱེད།
མོས་དེ་ལྟར་ཨ་མའི་དཔུང་བ་ནས་བསྐྱོར་བ་དང་། སླར་ཡང་། “ཁོ་དངT.P.གཉིས་
ཀ་ན་མཉམ་རེད། ད་ནི་ན་ཚོད་དར་ལ་བབ་འདུག རེམས་ཤིག ཁྱེད་ཕེབས་རྒྱུ་ཟེར་ན” ཟེར།
“ང་ལ་དངོས་གནས་སེམས་ཁྲལ་ཆེ།” ཨ་མས་དེ་ལྟར་བཤད། མོ་གཉིས་ཐེམ་
སྐས་ལས་མར་བབས་ཤིང་། ཏི་ཨར་ཞུ་ཡིས་ཨ་མ་བསྐྱོར་ནས་ཤིང་རྟར་བུད། “དེ་མིན་
ཤིང་རྟའི་ཁ་ལོ་བསློགས་ཀྱང་ང་ཚོར་གནོད་པ་འབྱུང་མི་སྲིད།” ཨ་མས་སླར་ཡང་དེ་ལྟར་བཤད།
“ཁྱེད་ཀྱིས་རྣམ་རྟོག་མ་སློང་དང་།” ཏི་ཨར་ཞུ་ཡིས་བཤད་རྒྱུར། “ཁྱེད་ཀྱིས་མི་
མཁྱེན་ནམ། ཕོ་ལོ་བཅོ་བརྒྱད་ཅན་གྱི་བྲན་ནག་ཅིག་གིས་ཀྱང ་རྒྱལ་མོ’ འདུར་དུ་
འཇུག་མི་དཔེ། ཀན་གི་ལོ་ཚོད་ནི་T.P.དང་པན་ཅི་གཉིས་ཀ་བསྣན་པས་ཀྱང་ཆེ་བ་
རེད། T. P. ཁྱོད་ཀྱིས ‘རྒྱལ་མོར’ ངར་མ་སློང་། གོ་སོང་ངམ། གལ་སྲིད་ཁྱོད་ཀྱིས་སྲས་
མོའི་རེ་འདོད་ལྟར་རྟ་ཁ་མ་དཀྱུས་ཚེ། ངས་ལའོ་སི་ཁུ་སིར་གཏུགས་ཏེ་ཁྱོད་ལ་བརྡུང་དུ་
འཇུག་ངེས། ཁོས་ཁྱོད་ལ་གུ་ཡངས་གཏང་མི་སྲིད།”
“གོ་སོང་། ཨ་མ།” T.P. ཡིས་དེ་ལྟར་བཤད།
‘ངས་ནམ་ཡང་བྱུར་རྐྱེན་ཞིག་འབྱུང་བར་ལ་ཐང་མེད་བསམས།” ཨ་མས་བཤད་
རྒྱུར། “ཧ་ཧིན་མ་སྒྲོག་དང་། པན་ཅི་མེན།”
“ཁོར་མེ་ཏོག་ཅིག་བྱིན་དང་།” ཏི་ཨར་ཞུ་ཡིས་བཤད་རྒྱུར། “ཁོར་མེ་ཏོག་ཅིག་
མཁོ་འདུག” དེ་ལྟའི་ངང་མོས་ལག་པ་ཚུར་བསྲིངས།
“མ་སྟེར། མ་སྟེར།” ཨ་མས་བཤད་རྒྱུར། “ཁོས་མེ་ཏོག་བརྫད་ངེས་རེད།”
“ཁྱེད་ཀྱིས་ཟུངས་དང་།” ཏི་ཨར་ཞུ་ཡིས་བཤད་རྒྱུར། “ངས་མེ་ཏོག་རྐང་གཅིག་
བསལ་ནས་ཁོར་སྟེར་རྒྱུ་ཡིན།” མོས་ང་ལ་མེ་ཏོག་རྐང་གཅིག་བསྟབས་པ་དང་སྦྲགས།ལག་པ་ཕར་བསྐུམས།
“རེམ་མར་ལམ་ལ་ཆས། དེ་མ་གཏོགས་ཁོན་ཏིང་ཆུང་བསརིག་ན་མོའང་འབྲང་
རྒྱུ་ཡིན་ཟེར་ངེས།" ཏི་ཨར་ཞུ་ཡིས་དེ་ལྟར་བཤད།
“མོ་ཀན་ན་འདུག” ཨ་མས་དེ་ལྟར་བཤད།
“མོ་ཁང་སྟེང་དུ་ལ་སེ་ཐི་དང་མཉམ་དུ་རྩེ་བཞིན་མཆིས།” ཏི་ཨར་ཞུ་ཡིས་བཤད
རྒྱུར། “སྐྱོད་ཅིག T.P.ལུའོ་སི་ཁུའུ་ཡིས་ཁྱོད་ལ་བསླབས་པ་ནང་བཞིན་ཤིང་རྟ་དེད་དང་།”
ལགས།”
“ཡ་ཡ། ཨ་མ།” T.P.ཡིས་བཤད་རྒྱུར། “གོམ་ཁ་སྒྱུར་དང་། ‘རྒྱལ་མོ’ ལ་
“ཁོན་ཏིང་ཆུང་བ།” ཨ་མས་བཤད་རྒྱུར། “མོ་གཏན་ནས་རྗེས་སུ་འབྲང་མི་རུང་།”
“དཔེ་མི་སྲིད།” ཨ་མས་དེ་ལྟར་བཤད།
ཤིང་རྟ་ནི་བགྲོད་ལམ་སྟེང་ཡམ་ཡོམ་ངང་ཅི་ཞིག་བརྫིས་ནས་མདུན་དུ་བསྐྱོད། “ངས་
ཁོན་ཏིང་ཆུང་བ་ཁྱིམ་དུ་བསྐྱུར་བར་བློ་བདེ་བོ་མི་འདུག” ཨ་མས་བཤད་རྒྱུར། “དེ་བས་ང་
མ་སོང་ཡང་ཆོག T.P.” ང་ཚོ་ལྕགས་སྒོ་ལས་བུད་ཅིང་། ད་ནི་ཤིང་རྟ་འཕར་ལྡིང་ཅི་ཡང་
མི་བྱེད། T. P. ཡིས་ལྕག་ཚན་ཕྱར་ཏེ ་རྒྱལ་མོར་ ལན་ཞིག་བྲབས།
“སེམས་ཆུང་བྱོས་དང་། T.P.” ཨ་མས་དེ་ལྟར་བཤད།
“རྟ་རྒན་འདི་འདུར་དུ་འཇུག་དགོས།” T.P. ཡིས་བཤད་རྒྱུར། “རྟ་རྒན་འདིར་
ངར་མ་བླུད་ན། ཕྱིར་རྟ་རར་སླེབས་ཐུབ་རྒྱུ་མ་རེད།”
“རྟ་ཁ་ཕྱིར་སྐོར་ཅིག” ཨ་མས་བཤད་རྒྱུར། “ཁོན་ཏིང་ཆུང་བ་ཁྱིམ་དུ་བསྐྱུར་ན་
ངའི་སེམས་པ་བདེ་ལ་འབབ་ཐབས་མི་འདུག”
“འདིར་བསྐོར་ས་མི་འགྲོ།” T. P. ཡིས་དེ་ལྟར་བཤད། ཅུང་ཙམ་ནས་འཁོབས་ཆེ་
སར་སླེབས་པས་ཆོག
“གནས་འདིར་ལོས་ཀྱང་ཆོག” ཨ་མས་དེ་ལྟར་བཤད།
“ཆོག་གི” T. P. ཡིས་དེ་ལྟར་བཤད་པ་དང་། ང་ཚོ་ཕྱིར་འཁོར།
“དལ་མོ་བྱོས།” ཨ་མས་དེ་ལྟར་བཤད་ཅིང་། ང་རང་དམ་དུ་བསྡམས།
“ཁྱེད་ཀྱིས་ང་ལ་ཁ་ལོ་ཕྱིར་སྐོར་ཟེར་བ་མ་ཡིན་ནམ།” T. P.ཡིས་བཤད
རྒྱུར། “གཡུང་ལ་བོ། ‘རྒྱལ་མོ།’” དེ་བས་ང་ཚོ་ཏབ་ཅིག་ལ་ཁེགས་སོང་།
“ཁྱོད་ཀྱིས་ཤིང་རྟའི་རྟིང་འོག་བསློག་རྒྱུ་རེད།” ཨ་མས་དེ་ལྟར་བཤད།
“འོ་ན་ངས་ཇི་ལྟར་བྱས་པས་བཟང་།” T. P. ཡིས་དེ་ལྟར་བཤད།
“ཁྱོད་ཀྱིས་དེ་ལྟར་ཁ་ཕྱིར་བསྐོར་ན་ང་ལ་སྐྲག་སྣང་སྐྱེས།” ཨ་མས་དེ་ལྟར་བཤད།
“དིར། གཡུང་ལ་བོ།” T. P. ཡིས་དེ་ལྟར་བཤད་མ་ཐག ང་ཚོ་སླར་ཡང་མདུན་
ལམ་སྙེག
“ངའི་སེམས་ལ་ཁྲིགས་ཁྲིགས་ཡིན་ཏེ། གལ་སྲིད་ང་མེད་ཚེ། ཏིར་ཨེ་ཞུ་ཡིས་ཁོན་
ཏིང་ཆུང་བར་ཆག་སྒོ་འབྱུང་དུ་འཇུག་སྲིད།” ཨ་མས་བཤད་རྒྱུར། “ང་ཚོ་ཅིས་ཀྱང་
རིངས་པ་རིངས་པར་ཕྱིར་ལྡོག་དགོས།”
“རྒྱུགས་ཤིག ‘རྒྱལ་མོ།’ ” T. P. ཡིས་ལྕག་ཚན་ཕྱར་ཏེ་ཐེངས་གཅིག་བྲབས།
“གཟབ་གཟབ་གྱིས། T. P.” ཨ་མས་དེ་ལྟར་བཤད་པ་དང་སྦྲགས། ང་རང་དམ་དུ་
བསྡམས། ང་ཡིས “རྒྱལ་མོའི” རྨིག་སྒྲ་ཐག་ཐག་ཐོས། གསལ་ཞིང་དྭངས་པའི་གཟུགས་
དབྱིབས“སྣ་ཚོགས་ང་ཚོའི་གཡས་གཡོན་ནས་བརྟན་ལྷིང་ངང་བཞུད། དེ་དག་གི་གྲིབ་
མ་ནི “རྒྱལ་མོའི” སྒལ་གཞུང་བརྒྱུད་དེ་མཆེད་ཅིང་ཡལ་ལ། གསལ་ཞིང་དྭངས་པའི་
རྩིབས་རྩེ་བཞིན་ཕྱི་ཕྱིར་གར་སོང་ཆ་མེད་དུ་གྱུར། དེའི་འཕྲོར། ཕྱོགས་གཅིག་གི་ཡུལ་
ལྗོངས་འགུལ་མེད་དུ་སྣང་བ་དང༌། ཨར་གདུང་དཀར་པོའི་འཁྲིས་སུ་དམག་མི་དར་མ་
ཞིག་འགྲེང་འདུག འོན་ཀྱང་ཕྱོགས་གཞན་ཞིག་ཏུ། གཟུགས་དབྱིབས་སྣ་ཚོགས་སྔར་
བཞིན་བརྟན་ལྷིང་ངང་བཞུད་ཅིང་གདའ། འོན་ཏེ་ཇེ་དལ་དུ་རབ་ཅིག་ཕྱིན་པར་མངོན།
“ཁྱེད་ཅི་ཞིག་བྱེད་དུ་འགྲོའམ།” ཅེ་སུང་གིས་དེ་ལྟར་བཤད། ཁོས་ལག་ཟུང་
ཁུག་མར་བཅུག་ཅིང་། ཞ་སྨྱུག་རྐང་གཅིག་རྣ་ཅོག་སྟེང་བསབས་འདུག
“ང་ཚོ་དུར་སར་འགྲོ་རྒྱུ་ཡིན།” ཨ་མས་དེ་ལྟར་བཤད།
“ཤིན་ཏུ་བཟང་།” ཅེ་ཧྲང་གིས་བཤད་རྒྱུར། “ང་ལའང་ཁྱེད་འགོག་རྩིས་མེད།
མ་རེད་དམ། ཁྱེད་སྐད་ཆ་འདི་བཤད་རྩིས་ཀྱིས་ཡོང་བ་ཡིན་ནམ། དོན་དག་གཞན་མ་
མཆིས་སམ།”
“ངས་ཁྱོད་འགྲོ་འདོད་མེད་པ་ཤེས་ཡོད།” ཨ་མས་བཤད་རྒྱུར། “འོན་ཏེ། ཁྱོད་ཀྱང་
འགྲོ་སྲིད་ཚེ། ངའི་སེམས་པ་སྔར་ལས་བདེ་ངེས་ཡིན།”
“ཁྱེད་ཀྱི་སེམས་མི་བདེ་རྒྱུ་ཅི་ཡོད།” ཅེ་སུང་གིས་བཤད་རྒྱུར། “ད་ནི་ཨ་ཕ་དང་
ཁོན་ཏིང་གཉིས་ཀྱིས་ཁྱེད་ལ་གནོད་པ་བསྐྱལ་མི་ཐུབ།”
ཨ་མས་ལག་ཕྱིས་གདོང་ཁེབས་ཀྱི་འོག་ཏུ་བཙངས། “ཁྱེད་ཀྱིས་རྫུ་རྟགས་མི་
སྟོན་པར་མཁྱེན། ཨ་མ།” ཅེ་སུང་གིས་བཤད་རྒྱུར། “ཁྱེད་ཀྱིས་གླེན་ནག་འདིར་མི་མང་
འདུས་སར་ཆོ་ངེ་ལྷང་ལྷང་འདེབས་སུ་འཇུག་རྒྱུ་ཡིན་ནམ། T. P. ལམ་ལ་ཆས་དང་།”
“བང་གིས་རྒྱུགས་དང་། གཡུང་ལ་བོ།” T.P. ཡིས་ཤིང་རྟར་ཁ་ལོ་བསྒྱུར།
“ངས་ཉེས་པ་ཅི་ཞིག་བསགས་སོང་ངམ།” ཨ་མས་བཤད་རྒྱུར། “མི་འགྱང་བར་
ངའང་ཁྱོད་ཀྱི་ཕའི་རྗེས་འབྲངས་ནས་འོག་ཏུ་འགྲོ་ངེས་ཡིན།”
“ད་ཆོག་གི” ཅེ་ཧྲང་གིས་དེ་ལྟར་བཤད།
“ཡོ།”  T. P. ཡིས་རྟ་ཁ་རེ་ཞིག་བསྒགས། ཅེ་སུང་གིས་མུ་མཐུད་དུ་བཤད་
རྒྱུར། “ཨ་ཞང་མའོ་ལའེ་ཡིས་ཁྱེད་ཀྱི་མིང་ཐོག་ནས་སྒོར་མོ་ལྔ་བཅུ་ཡི་དངུལ་འཛིན་
བླངས་འདུག ཁྱེད་ཀྱིས་ཇི་ལྟར་བྱ་རྒྱུ་ཡིན།”
“ང་ལ་དྲིས་ནས་ཅི་བྱ།” ཨ་མས་བཤད་རྒྱུར། “ང་ལ་སྐད་ཆ་བཤད་པའི་དབང་ཆ་
ཡོད་དམ། ངས་ནི་ཁྱོད་དང་ཏི་ཨར་ཞུ་གཉིས་དཀའ་ལས་ལ་གཏད་མི་འདོད། མི་འགྱང་
བར་ངའང་འཆི་ལམ་བསྙེག་འགྲོ། དེའི་འཕྲོར་ཁྱོད་ལ་ཐེམས་ངེས་རེད།”
“རེམ་མར་སོང་ཞིག T.P.” ཅེ་སུང་གིས་དེ་ལྟར་བཤད།
“གཡུང་ལ་བོ། རྒྱུགས་ཤིག” T. P. ཡིས་ལྕག་ཚན་ཕྱར། ཤིང་རྟའི་འཁྲིས་ཀྱི་
དབྱིབས་གཟུགས་དག་སླར་ཡང་ལྡོག་ཕྱོགས་སུ་ཤུད། ཕྱོགས་གཞན་གྱི་དབྱིབས་
གཟུགས་མ་ལུས་ཀྱང་གསལ་ལྷང་ལྷང་དང་བརྟན་ཀྱིག་གེར་ལྡེམ་མྱུར་གྱིས་འགུལ།
དེ་ནི་ཁའེ་ཏི་ཡིས་ང་ཚོ་གཉིད་དུ་ཡུར་རན་སོང་ཞེས་བཤད་དུས་ཀྱི་རྣམ་པ་དང་ཀུན་
ནས་མཚུངས།
ཉིན་གང་བོར་ངུ་མཚམས་མི་འཇོག་པའི་བྱིས་པ་ཐ་ཤལ་ཁྱོད། ལ་སེ་ཐི་ཡིས་མུ་མཐུད་དུ། ཁྱོད་
ངོ་ཚའམ་མི་ཚ་ཟེར། ང་ཚོ་ཕྱུགས་ཁང་བརྒྱུད་ཅིང་། རྟ་རའི་སྒོ་ཚང་མ་བརྒྱངས་འདུག ད་ནི་
ཁྱོད་རྟེའུ་རག་རག་ལ་བཅིབས་དབང་མེད། ལ་སེ་ཐི་ཡིས་དེ་ལྟར་བཤད། ས་འདམ་བསྐམས། རྡུལ་
འཚུབ་འཕྱུར། གནམ་ངོ་བརྡིབས། ཕྱོགས་སུ་ཡོ་བའི་སྒེའུ་ཁུང་དུ་ལྕགས་སྐུད་སེར་པོས་ཁེབས། ཁྱོད་
ཅིའི་ཕྱིར་འདི་ཕྱོགས་ནས་འགྲོའམ། ཁྱོད་ཀྱིས་མགོ་ཐོག་ཏུ་འཕུར་བའི་སྤོ་ལོ་བཟེད་འདོད་དམ།
“ལག་ཟུང་ཁུག་མར་ཆུགས་དང་།” ཁའེ་ཏི་ཡིས་བཤད་རྒྱུར། “དེ་མ་གཏོགས་
ལམ་སང་འཁེང་རྒྱུ་རེད། ཁྱོད་ཀྱིས་ཡེ་ཤུའི་འཁྲུངས་སྐར་ལ་ལག་པ་འཁོབས་ན་ཅི་ལ་
འདོད། རེད་མ་རེད།”
ང་ཚོ་ཕྱུགས་ཁང་བསྐོར་ཏེ་སོང་། བཞོན་མ་དང་བེའུ་དག་སྒོ་ཁར་འགྲེང་ཞིང་
གདའ། ང་ཚོས “རྒྱལ་པོ” དང “རྒྱལ་མོ་ཆུང་བ།” “ཨ་དཔལ” བཅས་ཀྱིས་ནང་རོལ་
ནས་སུག་རྡིབ་བྱེད་པའི་སྒྲ་ཐོས་བྱུང་། “གལ་སྲིད་ནམ་ཟླ་བཟང་རྒྱུ་ན། ང་ཚོ་ཨ་དཔལ་
ལ་བཞོན་ཏེ་བརྩེ་ཆོག” ཁའེ་ཏི་ཡིས་བཤད་རྒྱུར། “འོན་ཀྱང་ནམ་ཟླ་འཁྱགས་པར་ལྟོས་
དང་། རྟ་ཐོག་ནས་བཟོད་ཐབས་མ་མཆིས།” མཚམས་འདིར་ང་ཚོས་གྲམ་གཞུང་ཆུང་
ངུ་དེར་དུ་ཞག་དཀྲིགས་པ་མཐོང་། “མི་གཞན་གྱིས་ཕག་བཤའ་བཞིན་འདུག” ཁའེ་ཏི་
ཡིས། “ང་ཚོ་ཁྱིམ་དུ་ལྡོག་སྐབས་ཀན་ཕྱོགས་འགྲིམས་ནས་བལྟ་ཆོག” ཟེར། ང་ཚོ་རི་
གཤམ་དུ་བབས།
“ཁྱོད་ཀྱིས་ཡི་གེ་ལེན་འདོད་དམ།” ཁའེ་ཏི་ཡིས་བཤད་རྒྱུར། “དེས་ན། ངས་ཁྱོད་
ལ་ལེན་དུ་འཇུག་ཆོག” མོས་ཁུག་མ་ལས་ཡི་གེ་གློངས་ཏེ་ངའི་ལག་ཏུ་བཞག “འདི་ནི་
ཡེ་ཤུའི་སྐྱེས་སྐར་གྱི་ལེགས་སྐྱེས་ཡིན།” ཁའེ་ཏི་ཡིས། “ཨ་ཞང་མའོ་ལའེ་ཡིས་ལྕམ་མོ་
ཕ་ཐི་སུང་ལ་དགའ་སྤྱད་དུ་བྱིན་པ་རེད། ང་ཚོས་མོར་སྟེར་དུས་མི་གཞན་སུར་ཡང་རིག་
གི་འཇུག་མི་རུང་། ཡ། ད་ནི་ཁྱོད་ཀྱིས་ལག་ཟུང་ཁུག་མར་ཆུགས་དང” ཟེར། ང་ཚོ་
གྲམ་གཞུང་དུ་སླེབས།
“དར་འཁྱགས་འདུག” ཁའེ་ཏི་ཡིས་བཤད་རྒྱུར། “ལྟོས་དང་།” མོས་དར་ངོས་
ལས་ལེབ་མོ་རེ་གཉིས་བསིལ་ཏེ་ངའི་གདོང་ལ་སྦྱར། “འདི་ནི་དར་རེད། འདི་ཡིས་ནམ་
ཟླ་ཅི་འདྲའི་འཁྱགས་པ་རྟོགས་ཐུབ།” མོས་ང་ཁྲིད་དེ་གྲམ་གཞུང་བརྒལ་ཅིང་སླར་ཡང་
རི་མགོར་དཀྱོགས། “དོན་འདི་ང་ཚོས་ཨ་མ་དང་ཨ་ཕ་གཉིས་ཀར་ཡང་གསང་ཚུགས་
དགོས། ཁྱོད་ཀྱིས་ངའི་ཡིད་ལ་ཇི་ལྟར་འཁོར་བ་ཨེ་ཤེས་སམ། ངས་བལྟས་ན། དོན་འདིས་
ཨ་མ་དང་ཨ་ཕ། སྐུ་ཞབས་ཕ་ཐི་སུང་གསུམ་པོ་བསྙུག་བསླུག་ཏུ་དགའ་བར་ངེས། སྐུ་
ཞབས་ཕ་ཐི་སུང་གིས་ཁྱོད་ལ་ཀ་ར་བྱིན་པ་མ་ཡིན་ནམ། ཁྱོད་ཀྱིས་ད་ལོའི་དབྱར་དུས་སུ་
སྐུ་ཞབས་ཕ་ཐི་སུང་གིས་ཁྱོད་ལ་ཀ་ར་བྱིན་ནས་ཟོས་པ་ཨེ་དྲན་ནམ།”
ང་ཚོའི་མདུན་ཐད་དུ་ལན་ཀན་ཞིག་མངོན་བྱུང་། འཁྲི་ཤིང་གི་ལོ་མ་དག་རྙིད་
པར་གྱུར་ལ། རླུང་གིས་འདབ་ལོ་བསྐྱོད་དེ་ཧྲག་ཧྲག་གི་སྒྲ་བར་མེད་དུ་སྒྲོག
“འོན་ཀྱང་རྟོགས་ཐབས་བྲལ་ཏེ། ཅིའི་ཕྱིར་ཨ་ཞང་མའོ་ལའེ་ཡིས་ཝེ་ཨར་
ལ་ཡི་གེ་འདི་བསྐྱལ་དུ་མི་འཇུག་གམ།” ཁའེ་ཏི་ཡིས་བཤད་རྒྱུར། “ཝེ་ཨར་ཧྲིས་ནི་
ངག་དམ་པ་མ་རེད་དམ།” ལྕམ་མོ་ཕ་ཐི་སུང་སྒེའུ་འགྲམ་དུ་བསྙེས་ཏེ་ང་ཚོར་ཅེར་འདུག
“ཁྱོད་འདིར་སྒུགས་དང་།” ཁའེ་ཏི་ཡིས། “ཁྱོད་གནས་འདིར་བསྒུགས་ནས་སྡོད། ང་
ལམ་སང་ཕྱིར་བསླེབ་ངེས། ག་རེ། ཡི་གེ་ང་ལ་བྱིན” ཟེར། མོས་ངའི་ཁུག་མ་ལས་ཡི་གེ་
ཕྱིར་བླངས། “རབ་ཡིན་ན་ཁྱོད་ཀྱིས་ལག་ཟུང་ཁུག་མར་བཅུག་པས་བཟང་།” མོས་ཡི་
གེ་ཐོགས་ཏེ་ལན་ཀན་བགོམས་པ་དང་། རྙིད་ནས་སེར་ཐིག་ལྷུང་ཞིང་ཧྲག་ཧྲག་གི་སྒྲ
སྒྲོག་པའི་མེ་ཏོག་བརྫིས་ནས་ཕྱིན། ལྕམ་མོ་ཕ་ཐི་སུང་སྒོ་ཁར་སླེབས་ཤིང་། རྒྱ་སྒོ་ཕྱེ་རྗེས་
དེ་གར་འགྲེང་ཚུགས་སུ་སྒུག
སྐུ་ཞབས་ཕ་ཐི་སུང་གིས་མེ་ཏོག་གི་ཚོམ་བུ་གཅོད་བཞིན་མཆིས། ཁོས་ལས་མཚམས་
བཞག་སྟེ་ང་ལ་ཕྱོགས་ནས་ཅེར། ལྕམ་མོ་ཕ་ཐི་སུང་འདུར་མ་རྒྱུག་གིས་མེ་ར་བརྒྱུད་ནས་སླེབས།
ངས་མོའི་མིག་མདངས་མཐོང་མ་ཐག་ཏུ་ངུས་བྱུང་། གླེན་ལྐུགས་ཁྱོད། ལྕམ་མོ་ཕ་ཐི་སུང་ན་རེ།
ངས་དུས་སྔ་མོ་ནས་ཁོར་བཤད་ཡོད། ཁྱོད་གཅིག་པུ་ག་ལ་མངགས་རུང་། ག་རེ། ཡི་གེ་དེ་མྱུར་
མོར་ང་ལ་བྱིན། སྐུ་ཞབས་ཕ་ཐི་སུང་གིས་རྐོ་མ་བཟུང་ཞིང་རྐང་མགྱོགས་སྤྲུལ་ཏེ་སླེབས། ལྕམ་མོ་
ཕ་ཐི་སུང་ལན་ཀན་སྟེང་བསྒུར་ནས་ལག་པ་ཚུར་བསྲིངས། མོ་ལན་ཀན་འགོས་ན་བསམས། ཡི་གེ་
དེ་ང་ལ་བྱིན། མོས་བཤད་རྒྱུར། ག་རེ། ཡི་གེ་དེ་ང་ལ་བྱིན། སྐབས་དེར་སྐུ་ཞབས་ཕ་ཐི་སུང་ལན་
ཀན་བརྒལ་ཅིང་། ངའི་ལག་གི་ཡི་གེ་ཕྲོགས། ལྕམ་མོ་ཕ་ཐི་སུང་གི་ཤམ་ལྭ་ལན་ཀན་སྟེང་དུ་བསྐོན།
ངས་སླར་ཡང་མོའི་མིག་མདངས་དེ་མཐོང་བས་རི་གཤམ་དམིགས་ནས་བརྒྱུགས།
“ཀན་ཕྱོགས་སུ་ཁང་བ་མ་གཏོགས་གཞན་ཅི་ཡང་ལྷགས་མི་འདུག” ལ་སེ་ཐི་
ཡིས་བཤད་རྒྱུར། “དེ་བས། ང་ཚོ་གྲམ་གཞུང་ཕྱོགས་སུ་འགྲོ་བར་བྱ།”
མི་རྣམས་ཀྱིས་གྲམ་གཞུང་དུ་ཅ་ལག་འཁྲུད་པ་དང་། ཆེ་གེ་མོ་ཞིག་གིས་གླུ་
དབྱངས་ལེན་བཞིན་མཆིས། ངས་ལྭ་བ་བར་སྣང་དུ་སྐྱོད་པའི་དྲི་མ་བསྣམས། དུ་བ་སྔོན་
པོ་ཞིག་གྲམ་གཞུང་ཕར་ཕྱོགས་ནས་མཆེད་ཅིང་འོངས།
“ཁྱོད་འདི་གར་སྡོད་ཅིག” ལ་སེ་ཐི་ཡིས་བཤད་རྒྱུར། “ཁྱོད་ཕར་ཕྱོགས་སུ་ཕྱིན་
ཀྱང་ལས་རྒྱུ་གང་ཡང་མ་མཆིས། སྟབས་ཉེས་ན་ཁོ་ཚོས་བརྡུང་ཡང་སྲིད།”
“ཁོས་ཅི་ཞིག་བྱ་རྩིས་རེད།”
“ཁོས་རང་ཉིད་ཀྱིས་ཅི་ཞིག་བྱ་རྩིས་ཡིན་པ་གཏན་ནས་མི་ཤེས།” ལ་སེ་ཐི་ཡིས་
བཤད་རྒྱུར། “ཁོར་ཕ་གིའི་སྤོ་ལོ་རྩེད་མཁན་གྱི་མཐོ་ས་དེར་འགྲོ་འདོད་ཆེ་ཡང་སྲིད།
ཁྱོད་གནས་འདིར་ཙོག་ནས་མེ་ཏོག་དུང་ཆེན་ཁ་རྩེས་དང་། གལ་སྲིད་ཁྱོད་ལ་བལྟ་
འདོད་ཅི་ཞིག་མཆིས་ཚེ། གྲམ་གཞུང་དུ་ཆུ་རྩེད་བྱེད་ཀྱིན་པའི་བྱིས་པ་ཚོར་བལྟས་ཆོག
ཁྱོད་འདི་ཅིའི་ཕྱིར་མི་གཞན་ལྟར་བསམ་ཤེས་ངང་སྡོད་མི་ཚུགས་སམ།” ང་གྲམ་གཞུང་
དུ་ཙོག་ཅིང་། མི་རྣམས་ཀྱིས་དེ་གར་ལྭ་བ་འཁྲུད་པར་བྱེད། དུ་བ་སྔོ་ལིང་ལིང་ནམ་མཁར་ཟུག
“ཁྱོད་ཚོས་ཁོར་ཡུག་འདིར་ཟུར་ལྔ་དང་ཞོ་གཉིས་ཅན་གྱི་དོང་ཙེ་ཞིག་རྙེད་སོང་
ངམ།” ལ་སེ་ཐི་ཡིས་དེ་ལྟར་བཤད།
“ཅི་ཞིག་གི་དོང་ཙེ།”
“དེ་རིང་སྔ་དྲོར་ང་འདིར་ཡོད་དུས་ད་དུང་ལག་ན་ཡོད།” ལ་སེ་ཐི་ཡིས་བཤད་
རྒྱུར། “ངས་གནས་གང་དུ་བོར་མིན་མི་ཤེས། དེ་ངའི་ཁུག་མའི་བརྡོལ་བུག་ནས་ཤུད་པ་
རེད། གལ་སྲིད་བཙལ་ནས་མ་རྙེད་ཚེ། ང་དོ་དགོང་འཁྲབ་སྟོན་ལ་བལྟ་རུ་འགྲོ་མི་ཐུབ་པ་
ཐག་གིས་ཆོད།”
“ཁྱོད་ཀྱི་དོང་ཙེ་དེ་གང་ནས་རག་པ་ཡིན། ཞ་ཞི། མི་དཀར་ཞིག་ལེ་ལོར་ཤོར་དུས་
ཁོའི་ཁུག་མ་ནས་གློངས་པ་ཨེ་ཡིན།”
“དེ་རག་ས་ཞིག་ནས་རག་པ་ཡིན།” ལ་སེ་ཐི་ཡིས་བཤད་རྒྱུར། “དེར་ཡོད་པ་དོང་
ཙེ་རེད། འོན་ཀྱང་ངས་རང་ཉིད་ཀྱི་བོར་བརླག་ཐེབས་པ་དེ་བཙལ་དགོས། ཁྱོད་ཚོས་རྙེད་དམ་མེད།”
“ང་ལ་ཁྱོད་ཀྱི་ལྕགས་ཆག་དེ་བཙལ་ལོང་མེད། ང་རང་ཉིད་ཀྱི་བྱ་བས་བཏགས་ཡོད།”
“འདིར་ཤོག་དང་།” ལ་སེ་ཐི་ཡིས་བཤད་རྒྱུར། “ང་ལ་བཙལ་རོགས་བྱོས།”
“ ཁོས་བཙལ་ནས་རྙེད་ཀྱང་དོང་ཙེ་ཡིན་པ་ཤེས་སྲིད་དམ།”
“ཁོས་རོགས་རམ་བྱས་ཚེ་མེད་པ་གཅིག་གིས་ལོས་ཀྱང་བཟང་།” ལ་སེ་ཐི་ཡིས་
བཤད་རྒྱུར། “ཁྱོད་ཚོ་དོ་དགོང་ལྟད་མོར་བལྟ་རུ་འགྲོ་རྒྱུ་ཨེ་ཡིན།”
“ང་ལ་ལྟད་མོ་མ་མོ་མི་གླེང་རོགས། ངས་ལྭ་བ་ཟོམ་གང་བཀྲུས་ཚེ། ཐང་ཆད་དེ་
ཐ་ན་དཔུང་བའང་ཡར་ཁྱོགས་པའི་དཔེ་མ་མཆིས།”
“ཁྱོད་འགྲོ་སྲིད་པ་ང་ལ་ཁྲིགས་ཁྲིགས་ཡིན།” ལ་སེ་ཐི་ཡིས་བཤད་རྒྱུར། “ཁྱོད་
མདང་དགོང་སོང་མིན་ལའང་ཐེ་མི་ཚོམ་སྟེ། ངས་རྒྱལ་བསྐུག་ཆོག དེའི་འཕྲོར་གུར་
ཆེན་གྱི་སྒོ་མོ་ཕྱེ་ཚེ། ཁྱོད་ཀྱང་གནས་དེར་བསླེབ་པར་ངས་ཁ་ཚོན་བཅད་ཆོག”
“ང་མེད་ཀྱང་རུང་། གནས་དེར་ཞ་ཞི་ནག་རིལ་དག་དག་རུབ་འདུག ཉུང་མཐར་
ཡང་མདང་ནུབ་དེ་འདྲ་རེད།”
“མི་ནག་དང་མི་དཀར་གྱི་སྒོར་མོ་གཅིག་མཚུངས་སུ་བྲིན་པ་མ་རེད་དམ། ཁྱོད་
ཀྱིས་བལྟས་ན།”
“མི་དཀར་གྱིས་མི་ནག་ཚོར་སྒོར་མོ་སྟེར་དོན་ནི། ཁོ་ཚོས་དུས་སྔ་མོ་ནས་མི་
དཀར་གྱི་གཞས་ཚོགས་ཤིག་བསླེབ་པ་ཤེས་ཤིང་། སྒོར་མོ་སླར་ཡང་མི་དཀར་གྱི་ཁུག་
མར་བསྡུ་འགྲོ་བས་རེད། དེ་ལྟར་ན། ཞ་ཞི་ནག་རིལ་དག་གིས་སྒོར་མོ་མང་དུ་འཚོལ་ཆེད།
སྔར་བཞིན་གླ་གཡོག་སྟེག་དགོས་པར་སྣང་།”
“ཡིན་ནའང་། མི་སུས་ཀྱང་ལྟད་མོར་འགྲོ་བར་བཙན་སྐུལ་བྱ་མི་སྲིད།”
“གནས་སྐབས་སུ་མི་འདུག གནས་ཚུལ་དེ་འདྲ་ངའི་ཡིད་ཀྱི་དགུ་ལའང་
འཁོར་མེད།”
“ཁྱོད་ཅིའི་ཕྱིར་མི་དཀར་དང་ཞེ་འགྲས་པ་རེད་དམ།”
“ཁོ་ཚོར་སྡང་བས་ག་ལ་ཡིན། ར་འདོད་པ་བྲག་དང་ལུག་འདོད་པ་སྤང་རེད། ང་ནི་འཁྲབ་སྟོན་དེ་འདྲར་སྤྲོ་སེམས་ཁྱོན་ནས་མི་འདུག"
“འཁྲབ་སྟོན་པའི་ཁྲོད་དུ་སོག་ལེབ་ཀྱིས་དབྱངས་དཀྲོལ་མཁན་ཞིག་མཆིས་སྐད།
ཕལ་ཆེར་རྒྱུད་ལྔ་དཀྲོལ་བ་དང་འདྲ་ལེ་རེད།”
“ ཁྱོད་མདང་ནུབ་ཕྱིན་འདུག་ཨང་།” ལ་སེ་ཐི་ཡིས་བཤད་རྒྱུར། “ང་དེ་དགོང་
འགྲོ་རྩིས་ཡིན། གལ་སྲིད་ངས་དོང་ཙེ་དེ་རྙེད་ཚེ་ལམ་ལྷོངས་འབྱུང་ངེས།”
“ངས་བལྟས་ན། ཁྱོད་ཀྱིས་ཁོའང་ཕྱི་ཕྱིར་འཁྲིད་རྒྱུ་རེད།”
“ང་།” ལ་སེ་ཐི་ཡིས་བཤད་རྒྱུར། “ཁྱོད་ཀྱི་བསམ་པར། ཁོས་ཀུ་ཅོ་ཐེངས་གཅིག་
བརྒྱབ་པས་ཀྱང་ངས་ཁོར་ཡིན་གཅིག་མིན་གཉིས་སྲི་ཞུ་སྒྲུབ་དགོས་པར་འདོད་དམ། ”
“འོ་ན་ཁོས་ང་རོ་སྒྲོག་པའི་ཚེ། ཁྱོད་ཀྱི་ཇི་ལྟར་བྱ།”
“ངས་རྟ་ལྕག་གིས་འབྲབ་རྒྱུ་ཡིན།” ཁོ་སར་ཙོག་ཅིང་། དོར་མའི་འདབས་ཀ་བརླ་
རྩར་བརྫེས། ཞ་ཞི་ནག་རིལ་ཚང་མ་ཆུ་རྩེད་ལ་གཡེང་འདུག
“ཁྱོད་ཚོ་སུ་ཞིག་གིས་གོར་དྷུ་སྤོ་ལོ་རྙེད་སོང་ངམ།” ལ་སེ་ཐི་ཡིས་དེ་ལྟར་བཤད།
“ཁྱོད་ཀྱིས་སྐད་ཆ་གྲབ་རྒྱགས་ཅན་དེ་འདྲ་མ་ལབ་དང་། རབ་ཡིན་ན་ཁྱོད་ཀྱི་རྨོ་
མོའི་རྣ་ལམ་དུ་སྐད་ཆ་དེ་འདྲ་མ་སོང་ན་བཟང་།”
ལ་སེ་ཐི་ཡང་གྲམ་མཐིལ་བསྙེགས། ཁོ་ཚོ་གནས་དེར་ཆུ་རྩེད་བྱེད་ཅིང་མཆིས།
ཁོས་ཆུ་འགྲམ་དེད་ནས་དངོས་པོ་བཙལ།
“ང་ཚོ་ད་ནངས་གནས་འདིར་ཡོང་དུས་ད་རུང་ཡོད།” ལ་སེ་ཐི་ཡིས་དེ་ལྟར་བཤད།
“ཁྱོད་ཀྱིས་ཕལ་ཆེར་ས་ཕྱོགས་གང་དུ་བོར་སོང་ངམ།”
“ངའི་གློ་ཁུག་དྲལ་ཤུལ་ནས་ཟགས་པ་རེད།” ལེའུ་སི་ཡིས་དེ་ལྟར་བཤད། ཁོ་
ཚོས་གྲམ་གཞུང་དུ་ཡང་ཡང་བཙལ། དེའི་འཕྲོར་ཁོ་ཚོ་གློ་རྡེག་ཏུ་ཡར་དགྱེ་ཞིང་བཙལ་
མཚམས་བཞག མཐུད་དེ་ཆུ་ནང་དུ་ལག་སྙོབ་ཅི་དགར་བྱས། ལ་སེ་ཐི་ཡིས་ལག་སྔ་
བརྩད་དེ་གང་ཞིག་རྙེད་པར་གྱུར། ཁོ་ཚོ་ཆུ་ནང་དུ་གུམ་ཙོག་ངང་བསྡད་ཅིང་། རྩི་ཤིང་
གི་གསེབ་ནས་ཕ་གིའི་དེའུ་འབུར་གྱི་ཕྱོགས་སུ་ཅེར།
“ཁོ་ཚོ་གང་དུ་མཆིས་སམ།” ལ་སེ་ཐི་ཡིས་དེ་ལྟར་བཤད། མཐོང་རྒྱུ་མི་འདུག”
ལ་སེ་ཐི་ཡིས་དངོས་པོ་དེ་ཁུག་མར་བསྡུས། སྐབས་དེར་ཁོ་ཚོ་དེའུ་འབུར་གྱི་ཕྱོགས་ནས་མར་བབས།
“སྤོ་ལོ་ཞིག་འདི་གར་ལྷུང་བ་རིག་སོང་སམ།”
“ཆུ་ནང་དུ་ལྷུང་བ་ཁོ་ཐག་རེད། ཁྱོད་ཚོ་ཞ་ཞི་སུ་ཞིག་གིས་མཐོང་ཐོས་བྱུང་ངམ།”
“ཆུ་ནང་དུ་ལྷུང་བའི་སྒྲ་ཅི་ཡང་མ་ཐོས།” ལ་སེ་ཐི་ཡིས་བཤད་རྒྱུར། “འོན་ཏེ།
དངོས་པོ་ཞིག་ཕ་གིའི་ལྗོན་ཤིང་སྟེང་བརྡབས་པའི་སྒྲ་གོ་བྱུང་། དེ་ནས་གང་ཞིག་ཏུ་གྲིལ་
བ་མ་ཤེས།”
ཁོ་ཚོས་གྲམ་གཞུང་དུ་ཡང་ཡང་མིག་ཉུལ་བྱས།
“ཐན་ལྟས། ཆུ་འགྲམ་དག་ཏུ་ནན་གྱིས་ཚོལ་དང་། འདི་ཕྱོགས་གཟས་ནས་འཕུར་
བ་ཐག་གིས་ཆོད། ངས་གསལ་བོར་རིག་པ་ཡིན།”
ཁོ་ཚོས་ཆུ་འགྲམ་གྱི་གང་སར་བཤེར། རྗེས་སུ། ཁོ་ཚོ་སླར་ཡང་དེའུ་འབུར་གྱི་ཕྱོགས་སུ་དེངས།
“ཁྱོད་ཀྱིས་སྤོ་ལོ་དེ་རྙེད་བྱུང་ངམ།” བྱིས་པ་དེས་དེ་ལྟར་བཤད།
“ང་ལ་སྤོ་ལོ་དེས་ཅི་བྱ།” ལ་སེ་ཐི་ཡིས་བཤད་རྒྱུར། “ངས་ནི་སྤོ་ལོ་ཟེར་བའི་གྲིབ་
མ་ཙམ་ཡང་མ་མཐོང་།”
བྱིས་པ་དེ་ཆུ་ནང་དུ་བརྒལ། ཁོ་སྔོན་དུ་བསྐྱོད་པའི་མུར། སླར་ཡང་མགོ་བོ་ཕྱིར་
དཀྱོགས་ནས་ལ་སེ་ཐི་ལ་བལྟས། ཁོས་གྲམ་གཞུང་དེད་དེ་མདུན་ཕྱོགས་སྙེག
མི་རྒན་དེས་དེའུ་འབུར་གྱི་སྒང་ནས “ཁའེ་ཏི” ཞེས་བོས་པ་ན། ད་ཅིའི་བྱིས་
པའང་གྲམ་གཞུང་བརྒྱུད་དེ་དེའུ་འབུར་གྱི་ཀླད་ཕྱོགས་སུ་བཞུད།
“ལྟོས་དང་། ཁྱོད་ཀྱིས་ཡང་ཧིན་སྒྲ་བསྒྲགས་བྱུང་།” ལ་སེ་ཐི་ཡིས་བཤད་རྒྱུར། “ཁ་
རོག་གེར་སྡོད་ཅིག”
“ད་ནི་ཁོས་སྣ་གླུ་ཟ་ཟི་ལེན་དོན་ཅི་རེད།”
“གནམ་རྒན་མ་གཏོགས་སུས་ཤེས།” ལ་སེ་ཐི་ཡིས་བཤད་རྒྱུར། “ཁོས་འདི་ལྟར་
དོན་མེད་ངང་ཅ་ཅོ་འདོན་པར་བྱེད། དེ་རིང་ཉིན་གང་བོར་མཚམས་མ་ཆད་ཐལ། ངས་
བལྟས་ན། ཁོའི་སྐྱེས་སྐར་ལ་ཁེལ་བས་ཡིན་རྒྱུ་རེད་བསམས།”
“ཁོ་ལོ་དུ་རེད།”
“སུམ་ཅུ་སོ་གསུམ།” ལ་སེ་ཐི་ཡིས་བཤད་རྒྱུར། “དེ་རིང་སྔ་དྲོ་ཐེ་ན་ལོ་ཧྲིལ་བོར་
སོ་གསུམ་ལ་བུད་པ་རེད།”
“ཁྱོད་ཀྱིས་བཤད་པ་ལྟར་ན། ཁོས་ལོ་གསུམ་གྱི་བྱིས་པ་ནང་བཞིན་མི་ལོ་སུམ་ཅུ་
བསྐྱལ་ནས་འོངས་པ་རེད་དམ། ་
“ངས་ནི་རྨོ་མོའི་ངག་ལས་ཐོས་པ་ཡིན།” ལ་སེ་ཐི་ཡིས་བཤད་རྒྱུར། “ང་རང་
གིས་གསལ་བོར་མི་ཤེས། གང་ལྟར་ཀྱང་། ང་ཚོས་སྐྱེས་སྐར་གྱི་སྒོང་སྤྲིའི་སྟེང་ཡང་ལཱ་
སུམ་ཅུ་བསྒྲོན་དགོས། འོན་ཏེ། སྒོང་སྤྲི་ཆུང་དྲགས་པས་ཡང་ལཱ་འཛུགས་ས་མི་འགྲོ་བའི་
ཚད་རེད། ཁ་རོག་གེར་བསྡད་ན་མི་ཆོག་གམ། འདི་ཕྱོགས་སུ་ཤོག་དང་།” ཁོ་ཚུར་སླེབས་
ཏེ་ངའི་དཔུང་བ་ནས་འཇུས་བྱུང་། “གླེན་རྒན་ཁྱོད་འདི།” ཁོས་མུ་མཐུད་དུ་བཤད་
རྒྱུར། “ཁྱོད་ཀྱིས་གཅར་རྡུང་མ་ཉོས་ན་ཟ་འཕྲུག་ལངས་སམ།”
“ངས་བལྟས་ན་ཁྱོད་ཀྱིས་གཅར་མི་ཐུབ།”
“ངས་གཅར་མ་མྱོང་བའང་མིན། རེམ་མར་ཁྱི་ཁ་ཚུམས།” ལ་སེ་ཐི་ཡིས་བཤད་
རྒྱུར། “ངས་ཁྱོད་ལ་ཀན་ཕྱོགས་སུ་འགྲོ་མི་རུང་ཞེས་བཤད་པ་མིན་ནམ། ཁོ་ཚོས་སྤོ་ལོ་
བརྒྱབ་སྟེ་ཁྱོད་ཀྱི་མགོ་བོ་གཅོག་པར་ངེས། འདིར་ཤོག” ཁོས་ང་བཙན་ཚུགས་ཀྱིས་
འཐེན་བྱུང་། “ཙོག་ཅིག” ང་ཁོའི་ངག་བཞིན་མར་ཙོག ཁོས་ངའི་རྐང་ལྷམ་ཕུད་པ་
དང་། དེ་ནས་དོར་མའི་འདབས་ཀ་ཡར་བརྫེས། “འགྲིག་གི ད་ནི་ཆུ་ནང་དུ་བརྩེ་རུ་སོང་།
ངས་ཁྱོད་ཀྱིས་ད་དུང་ཅ་ཅོ་སྒྲོག་མིན་ལ་བལྟས་ཆོག”
ངས་སྐད་སྒྲ་འབྱིན་མཚམས་བཞག་ཅིང་། ཆུ་ནང་དུ་ཞུགས།
སྐབས་དེར། ལའོ་སི་ཁུ་སི་ཚུར་ཡོང་སྟེ་ནུབ་འཚལ་འཐུང་གི་ཤོག་ཅེས་བོས། ཁའེ་ཏི་ཡིས་ད་
དུང་དགོང་ཟས་ཀྱི་དུས་ཚོད་རན་མེད། ང་འགྲོ་རྒྱུ་མིན་ཟེར།
མོའི་གོན་པ་བརླན་སོང་། ང་ཚོ་གྲམ་གཞུང་དུ་བརྩེས། ཁའེ་ཏི་གུམ་ཙོག་བྱས་
པས་ཤམ་ལྭ་ཡོངས་སུ་བངས། དེར་ཝེར་ཨེར་ཞུས་ཀྱིས་བཤད་རྒྱུར། “ཁྱོད་ཀྱིས་གྱོན་གོས་
ཆུ་ལ་བསྒྲེས་ཚར། ཕྱིར་སོང་ན་ཨ་མས་བརྡུང་ངེས་རེད།”
“མོས་གཏན་ནས་དེ་ལྟར་བྱ་མི་སྲིད།” ཁའེ་ཏི་ཡིས་དེ་ལྟར་བཤད།
“ཁྱོད་ཀྱིས་ཇི་ལྟར་ཤེས་སམ།” ཁོན་ཏིང་གིས་དེ་ལྟར་བཤད།
“ངས་ལོས་ཤེས།" ཁའེ་ཏི་ཡིས་བཤད་རྒྱུར། “འོ་ན་ཁྱོད་ཀྱིས་གཅར་ངེས་པ་ཇི་
ལྟར་ཤེས་སམ།”
“མོས་གཅར་རྒྱུ་ཡིན་ཞེས་དེ་སྔར་སྨྲས་མྱོང་།” ཁོན་ཏིང་གིས་བཤད་རྒྱུར། “ཡང་
གཅིག་བཤད་ན། ང་ཁྱོད་ལས་ཆེ་བ་ཡིན།”
“ངའང་ལོ་བདུན་ལ་སོན་ཡོད།” ཁའེ་ཏི་ཡིས་བཤད་རྒྱུར། “ངས་ཀྱང་ཤེས་ཆོག་
ཆོག་ཡིན།”
“ང་ལོ་བདུན་ལས་ཀྱང་ཆེ།” ཁོན་ཏིང་གིས་བཤད་རྒྱུར། “ང་སློབ་གྲྭ་འགྲིམ་
བཞིན་ཡོད། རེད་མ་རེད། ཝེ་ཨར་ཧྲིས།”
“སང་ལོར་ངའང་སློབ་ལོ་རན་ཡོད།” ཁའེ་ཏི་ཡིས་བཤད་རྒྱུར། “སྐབས་དེར་
ངའང་སློབ་གྲྭ་འགྲིམ་དགོས། མ་རེད་དམ། ཝེ་ཨར་ཧྲིས།
“གོན་གོས་རློན་པར་བཏང་ན་མོས་གཅར་རྒྱུ་ཡིན་པ་ཁྱོད་ལ་ཁྲིགས་ཁྲིགས་ཡིན།”
ཝེ་ཨར་ཧྲིས་ཀྱིས་དེ་ལྟར་བཤད།
བངས་མེད། ཁའེ་ཏི་ཡིས་དེ་ལྟར་བཤད། མོ་ཆུ་ནང་དུ་དྲང་མོར་དགྱེ་བ་དང་
རང་ཉིད་ཀྱི་ཤམ་ལྭར་བལྟས། “ངས་འཕུད་རྒྱུ་ཡིན།” མོས་བཤད་རྒྱུར། “ཅུང་ཙམ་ནས་
བསྲད་པར་ངེས།”
“ངས་བསམས་ན་ཁྱོད་ཀྱིས་འཕུད་མི་སྲིད།” ཁོན་ཏིང་གིས་དེ་ལྟར་བཤད།
“ངས་འཕུད་ཐུབ།” ཁའེ་ཏི་ཡིས་དེ་ལྟར་བཤད།
“ངས་བལྟས་ན་ཁྱོད་ཀྱིས་མ་ཕུད་པས་བཟང་།” ཁོན་ཏིང་གིས་དེ་ལྟར་བཤད།
ཁའེ་ཏི་ཝེ་ཨར་ཧྲིས་དང་ངེད་གཉིས་ཀྱི་འཁྲིས་སུ་འོངས་ཤིང་། རྒྱབ་ཀྱིས་ཕྱོགས་
ནས་བསྡད།
“ངའི་སྒྲོག་གུ་ཁྲོལ་དང་། ཝེ་ཨར་ཧྲིས།” ཁའེ་ཏི་ཡིས་དེ་ལྟར་བཤད།
“ཝེ་ཨར་ཧྲིས། དགྲོལ་རོགས་མ་བྱེད།" ཁོན་ཏིང་གིས་དེ་ལྟར་བཤད།
“འདི་ནི་ངའི་ལྭ་བ་མ་རེད།” ཝེ་ཨར་ཧྲིས་ཀྱིས་དེ་ལྟར་བཤད།
“ཁྱོད་ཀྱིས་ང་ལ་དགྲོལ་རོགས་བྱོས་དང་། ཝེ་ཨར་ཧྲིས།” ཁའེ་ཏི་ཡིས་བཤད་
རྒྱུར། “དེ་མ་གཏོགས། ངས་ཏི་ཨར་ཞུ་ལ་ཁྱོད་ཀྱི་ཁ་སང་གི་དོན་དག་དེའི་གསང་བ་
བརྟོལ་རྒྱུ་ཡིན།” དེ་བས། ཝེ་ཨར་ཧྲིས་ཀྱིས་མོའི་ཤམ་ལྭའི་རྒྱབ་ཀྱི་སྒྲོག་གུ་བཀྲོལ།
“ཁྱོད་ཀྱིས་འཕུད་ཐུབ་མིན་ལ་བལྟ་ཆོག” ཁོན་ཏིང་གིས་དེ་ལྟར་བཤད། ཁའེ་ཏི་
ཡིས་ཅི་མི་སྙམ་པའི་ངང་ཤམ་ལྭ་ཕུད་དེ་ཆུ་འགྲམ་དུ་གཡུགས། ད་ལྟ་མོའི་ལུས་སྟེང་དུ་
ཚི་ལེན་དང་དོར་ཐུང་ལས་ལྷག་མི་འདུག ཁོན་ཏིང་གིས་མོར་འགྲམ་ལྕག་ཅིག་གཞུས་
པ་དང་འབྲེལ། མོ་ཤུད་དེ་ཆུ་ནང་དུ་ལོག མོ་དྲང་བོར་འགྲེང་རྗེས་ཁོན་ཏིང་གི་ཕྱོགས་སུ
ཆུ་གཏོར། ཁོན་ཏིང་གིས་ཀྱང་ཚུར་ཕོས་བྱུང་། ཆུ་ཡི་ཟེགས་མ་དག་ཝེ་ཨར་ཧྲིས་དང་ངེད་
གཉིས་ཀྱི་ལུས་སྟེང་དུ་ཐོར། དེ་བས། ཝེ་ཨར་ཧྲིས་ཀྱིས་ང་འུབས་བཏབ་ནས་ཆུ་འགྲམ་དུ་
བཞག ཁོས་མི་རྒན་ལ་གཏུག་རྒྱུ་ཟེར་བ་ན། ཁོན་ཏིང་དང་ཁའེ་ཏི་གཉིས་ཀྱིས་ཁོའི་ལུས་
སྟེང་དུ་ཆུ་འགྲེམ་པར་བརྩམས། ཁོ་དེ་མ་ཐག་ལྗོན་ཚལ་གྱི་ཕག་ཏུ་གཞའ།
“ངས་ཁྱོད་གཉིས་པྲ་ཆལ་རེད་ཅེས་མ་མར་གཏུག་རྒྱུ་ཡིན།” ཝེ་ཨར་ཧྲིས་ཀྱིས་དེ་
ལྟར་བཤད།
ཁོན་ཏིང་ཆུ་འགྲམ་དུ་བུད་དེ་ཝེ་ཨར་ཧྲིས་འཛིན་པར་ཆས། འོན་ཀྱང་ཝེ་ཨར་ཧྲིས་
རྒྱང་རིང་དུ་བྲོས་པས། ལག་ཏུ་ཚུད་ཐབས་མ་བྱུང་། ཁོན་ཏིང་ཕྱིར་དཀྱོགས་པ་ན། ཝེ་
ཨར་ཧྲིས་འབྲོ་མཚམས་བཞག་ཅིང་། ངག་ནས་གཏུག་བཤེར་ལ་འགྲོ་རྒྱུ་ཞེས་ཟློ། ཁའེ་
ཏི་ཡིས་ཝེ་ཨར་ཧྲིས་ལ། གལ་སྲིད་ཁོས་མ་གཏུགས་ཚེ། ད་ལྟ་ཕྱིར་ཁོ་ཚོའི་གྲས་སུ་ལྡོག་
ཆོག་ཟེར། ཝེ་ཨར་ཧྲིས་ཀྱིས་དམ་བཅས་རྗེས། ཁོ་ཚོས་ད་གཟོད་ཁོ་ཕྱིར་ཆུ་འགྲམ་དུ་ལོག་
ཏུ་བཅུག
“ད་ནི་ཁྱོད་ཀྱི་མགུ་གང་སོང་ངམ།” ཁོན་ཏིང་གིས་བཤད་རྒྱུར། “ངེད་གཉིས་
ཀྱིས་ཐལ་ལྕག་ཉོ་ངེས་རེད།”
“ང་མི་སྐྲག” ཁའེ་ཏི་ཡིས་བཤད་རྒྱུར། “ང་འབྲོ་རྒྱུ་ཡིན།”
“ཧིན། ཁྱོད་འབྲོ་རྒྱུ་རེད།” ཁོན་ཏིང་གིས་དེ་ལྟར་བཤད།
“ང་ངོ་མས་འབྲོ་རྒྱུ་ཡིན། དེར་མ་ཟད། ནམ་ཡང་ཕྱིར་འཁོར་མི་སྲིད།” ཁའེ་ཏི་
ཡིས་དེ་ལྟར་བཤད་པ་ན། ང་ངུས་པ་ན། ཁའེ་ཏི་ངའི་ཕྱོགས་སུ་ཡོན་ཏེ། “མ་ངུ” ཟེར།
ངས་མྱུར་དུ་ངུ་མཚམས་བཞག དེའི་འཕྲོས་སུ་ཁོ་ཚོ་སླར་ཡང་གྲམ་གཞུང་དུ་རྩེད་མོར་
གཡེང་། ཅེ་སུང་ཡང་གནས་དེ་དང་མི་རིང་བའི་སར་གཅིག་པུར་རྩེ་བཞིན་མཆིས། ཝེ་
ཨར་ཧྲིས་ལྗོན་ཚལ་བསྐོར་ནས་སླེབས་པ་དང་། སླར་ཡང་ང་པང་ནས་ཆུ་ནང་དུ་ཞུགས།
ཁའེ་ཏི་ཡི་ལུས་ཡོངས་བངས་ཤིང་། འཕོངས་ཚོས་སྟེང་འདམ་བག་གིས་ཀུན་ནས་བརྫིས་
འདུག ང་ངུས་པ་ན། མོ་ཚུར་ཡོང་སྟེ། ཆུ་ནང་དུ་ཙོག་པུར་བསྡད།
“ཆོག་གི ད་མ་ངུ་།” ཁའེ་ཏི་ཡིས་བཤད་རྒྱུར། “ང་འབྲོ་མི་སྲིད” ཟེར། ང་
མུ་མཐུད་དུ་མ་ངུས། ཁའེ་ཏི་ཡི་ལུས་སྟེང་ནས་ཆར་བས་བྲན་པའི་ལྗོན་ཤིང་གི་དྲི་
ཞིམ་མཆེད།
ཡང་ཁྱོད་ལ་ཅི་ཞིག་བྱུང་སོང་། ལ་སེ་ཐི་ཡིས་དེ་ལྟར་བཤད། ཁྱོད་ཀྱིས་ཧིན་སྒྲ་མི་སྒྲོག་པར་
ཚང་མ་དང་མཉམ་དུ་ཆུ་རྩེད་བྱས་ན་མི་ཆོག་གམ།
ཁྱོད་ཀྱིས་ཅིའི་ཕྱིར་ཁོ་ཕྱིར་མི་འཁྲིད་དམ། ཁོ་ཚོས་ཁྱོད་ལ་ཁོ་ལྷས་ཕྱིར་མ་གཏོང་ཞེས་བཅོལ་
བ་མ་ཡིན་ནམ།
ཁོས་ད་དུང་ཡང་རྩྭ་ར་འདི་ཁོ་ཚང་ལ་དབང་བ་རེད་འདོད་ཅིང་མཆིས། ལ་སེ་ཐི་ཡིས་བཤད་
རྒྱུར། གང་ལྟར་ཀྱང་གཞིས་རྒན་ཀན་ཕྱོགས་ནས་ང་ཚོའི་འདི་ཕྱོགས་མཐོང་མི་ཐུབ།
ང་ཚོས་མཐོང་ཐུབ། སུ་ཞིག་གིས་གླེན་ནག་ཅིག་མཐོང་འདོད་དམ། དེ་མཐོང་ན་ལན་ཆགས་
འཁོར་ངེས་རེད།
ལའོ་སི་ཁུ་སི་ཚུར་ཡོང་སྟེ་ནུབ་འཚལ་འཐུང་གི་འགྲོ་ཟེར། ཁའེ་ཏི་ཡིས་ད་དུང་
དགོང་ཟས་ཀྱི་དུས་ཚོད་རན་མེད་ཅེས་བཤད།
“ག་ལ། རན་འཕྱིས་རེད།” ལའོ་སི་ཁུ་སི་ཡིས་བཤད་རྒྱུར། “ཏི་ཨར་ཞུ་ཡིས་ཁྱོད་
ཚོ་ཚང་མ་ཕྱིར་ཤོག་ཟེར། ཝེ་ཨར་ཧྲིས། ཁོ་ཚོ་ཁྲིད་ཅིག” ཁོ་རི་ཕྲན་དེའི་སྒང་ཕྱོགས་
སྙེག བཞོན་མ་ཞིག་གིས་གནས་དེར་ངུར་རྒྱང་བྱེད།
“ང་ཚོ་ཁྱིམ་ལ་བསླེབས་ཚེ། ལུས་ཡོངས་བསྐམ་ཡང་སྲིད།” ཁོན་ཏིང་གིས་དེ་
ལྟར་བཤད།
“ཐམས་ཅད་པོ་ཁྱོད་ལན་པས་རེད།” ཁའེ་ཏི་ཡིས་བཤད་རྒྱུར། “ངས་ལྡོག་སྟེ་ང་
ཚོས་ལྕག་ཚན་ལན་གཅིག་བཟེད་ན་འདོད།” མོས་ཤམ་ལྭ་གོན་པ་དང་། ཝེ་ཨར་ཧྲིས་
ཀྱིས་སྒྲོག་གུ་རྒྱག་རོགས་བྱས།
“ཁོ་ཚོས་གྱོན་གོས་བངས་པ་གཏན་ནས་ཤེས་མི་སྲིད།” ཝེ་ཨར་ཧྲིས་ཀྱིས་
བཤད་རྒྱུར། “བལྟས་པས་མི་ཤེས། ཅེ་སུང་དང་ངེད་གཉིས་ཀྱིས་རྫུན་ཕུགས་དབྲལ་ན་
མ་གཏོགས།"
“ཁྱོད་ཀྱིས་དབྲལ་རྒྱུ་ཡིན་ནམ། ཅེ་སུང་།” ཁའེ་ཏི་ཡིས་དེ་ལྟར་བཤད།
“སུ་ཞིག་གི་རྫུན་ཕུགས་ཟེར་རམ།” ཅེ་སུང་གིས་དེ་ལྟར་བཤད།
“ཁོས་གསང་བ་བརྟོལ་མི་སྲིད།” ཁོན་ཏིང་གིས་བཤད་རྒྱུར། “ཁྱོད་ཀྱིས་དཔེའམ།ཅེ་སུང་།"
“ངས་བསམས་ན་ཁོས་དེ་ལྟར་བསྒྲུབ་ཀྱང་སྲིད།” ཁའེ་ཏི་ཡིས་བཤད་རྒྱུར། “ཕྱིར་
སོང་ན་ཁོས་ཏ་མུའུ་ཏེ་ཡི་སྙན་ལམ་དུ་བསྒྲོན་པར་ངེས།”
“ ཁོས་བསྒྲོན་འདོད་ཀྱང་མི་ནུས།” ཁོན་ཏིང་གིས་བཤད་རྒྱུར། “མོར་སྙུན་གཞི
ཕོག་འདུག གལ་སྲིད་ང་ཚོ་དལ་འགྲོ་བྱས་ནས་ས་རུབ་ཚེ། ཁོ་ཚོས་བལྟ་མི་ཤེས།”
“ཁོ་ཚོས་བལྟས་ནས་ཤེས་ཀྱང་མ་ཤེས་རུང་། ང་ལ་སྣང་དོགས་ཅི་ཡང་མེད།” ཁའེ་
ཏི་ཡིས་བཤད་རྒྱུར། “ང་རང་ཉིད་སོང་ནས་ཁོ་ཚོར་བཤད་ཆོག ཝེ་ཨར་ཧྲིས། ཁྱོད་
ཀྱིས་ཁོ་རི་མགོར་ཁུར་ཅིག”
“ཅེ་སུང་གིས་བཤད་མི་སྲིད།” ཁོན་ཏིང་གིས་བཤད་རྒྱུར། “ངས་ཁྱོད་ལ་མདའ་
གཞུ་ཞིག་ལས་པ་ཁྱོད་ཀྱིས་ད་དུང་དྲན་ནམ།”
“སྔར་ནས་ཆག་ཐལ།” ཅེ་སུང་གིས་དེ་ལྟར་བཤད།
“ཁོར་གཏུག་ཏུ་བཅུག་པས་བཟང་།” ཁའེ་ཏི་ཡིས་བཤད་རྒྱུར། “ང་ཏིལ་ཙམ་ཡང་
མི་སྐྲག ཁྱོད་ཀྱིས་མའོ་ལའེ་རི་མགོར་ཁུར་དང་། ཝེ་ཨར་ཧྲིས།” ཝེ་ཨར་ཧྲིས་མར་
དུད་པ་དང་། ང་ཁོའི་སྒལ་བར་འགོས།
དེ་རིང་དགོང་ཚོགས་ཀྱི་སྐབས་སུ་ཐུག་ཆོག ལ་སེ་ཐི་ཡིས་བཤད་རྒྱུར། ང་ཚོ་འགྲོ། ང་ཚོས་
ཡིན་གཅིག་མིན་གཉིས་དོང་ཙེ་དེ་རྙེད་དགོས
“གལ་སྲིད་ང་ཚོ་ཡ་ལེ་ཡོ་ལེར་སོང་ན། ཁྱིམ་དུ་སླེབས་དུས་ས་རུབ་རྒྱུ་རེད།” ཁོན་
ཏིང་གིས་དེ་ལྟར་བཤད།
“ང་དལ་མོར་སོང་ན་མི་འདོད།” ཁའེ་ཏི་ཡིས་དེ་ལྟར་བཤད། ང་ཚོ་རི་སྒང་སྙེག
ཡིན་ནའང་། ཁོན་ཏིང་ཕྱི་ཕྱིར་མི་འབྲང་བར་ལུས། ང་ཚོ་ཕག་དྲི་སྣོམ་ཐུབ་སར་སླེབས་
ཀྱང་། ཁོ་སྔར་གྱི་ཁ་མལ་དེར་ཧད་འདུག ཕག་པ་ཚོས་གྱང་རྟིང་གི་ཕག་རྐོ་ཁར་ཟེད་
ཟེད་ལོང་ལོང་བྱེད། ཅེ་སུང་ང་ཚོའི་རྗེས་སུ་དེད་ཅིང་། ལག་པ་ཁུག་མར་བཅུག ལའོ་སི་
ཁུ་སི་ཡིས་ཕྱུགས་རའི་སྒོ་ཁར་འོ་མ་བཞོ་བཞིན་མཆིས།
བཞོན་མ་དེ་དག་ཕྱུགས་ཁང་ནས་འཕུར་མ་ལྡིང་གིས་སྒོར་བརྒྱུགས་
‘ཡང་སྐད་ལ་བརྒྱབ་ཐལ།” T. P. ཡིས་བཤད་རྒྱུར། “མཚམས་ཚུགས་ཅི་ཡང་མི་
འདུག ངས་ཀྱང་ཀི་བཏབ་ན་འདོད། ཨ་ཡོ།” ཁོན་ཏིང་གིསT. P. ལ་རྡོག་ཐོས་གཞུས་
པ་ན། ཁོ་ཕག་རྐོའི་ནང་དུ་འདྲེད་ཅིང་ལོག “ཁྱོད་ངར་བ་རེད།” T.P.ཡིས་བཤད་
རྒྱུར། “ཁོས་སྔོན་ཆད་ཀྱང་ང་ལ་འདི་ལྟར་བརྙས་བཅོས་བཏང༌། ཁྱོད་ཚོས་མི་དཀར་
འདིས་ང་ལ་གཞུས་པ་མཐོང་ལོས་ཡོད། ཨ་ཡོ།”
ང་སྔུན་ལ་ངུ་ཁ་མ་ཤོར། ཡིན་ནའང་། ངའི་གོམ་མཚམས་རང་དབང་མེད་པར་
འདུར། ང་སྔུན་ལ་ངུ་ཁ་མ་ཤོར། ཡིན་ནའང་། ས་གཞིའི་རྐང་སྣ་མི་བརྟན་པར་ཡམ་ཡོམ་
བྱེད། དེ་བས། ང་ངུས་པ་ཡིན། ས་ངོས་མུ་མཐུད་དུ་ཡར་བསེགས། ནོར་ཁྱུ་རི་སྒང་གི་
ཕྱོགས་སུ་འདྲོགས། T. P. ཡར་འགྲེང་ན་བསམས། འོན་ཏེ་ཁོ་སླར་ཡང་འདྲེད། ནོར་ཁྱུ་རི་
སྒང་བསྙེགས་ནས་ཞོགས། ཁོན་ཏིང་གིས་ངའི་དཔུང་བ་ནས་ཡར་འཐེན་ཏེ། ང་ཚོ་ཕྱུགས
ཁང་གཟས་ནས་ཕྱིན། སྐབས་འདིར་ཕྱུགས་ཁང་མི་སྣང་། ང་ཚོ་ཕྱུགས་ཁང་ཕྱིར་བསླེབ་
ང་སྒུག་པ་ལས་ཐབས་གཞན་མ་མཆིས། ངས་ཕྱུགས་ཁང་ཕྱིར་སླེབས་པ་མ་མཐོང་། དེ་
ནི་ང་ཚོའི་རྒྱབ་ལོགས་ནས་འོངས་པར་ངེས། ཁོན་ཏིང་གིས་ང་བསྐྱོར་ཏེ་ཁ་རའི་ནང་
བསྙལ། ངས་ཁ་རའི་སྐྱོར་མར་དམ་དུ་འཇུས། ཁ་རའང་འགྲོ་བར་བརྩམས། ངས་སྔར་བས་
ཤེད་ཤུགས་ཀྱིས་བཟུང༌། ནོར་ཁྱུ་སླར་ཡང་ལྕགས་སྒོ་བརྒྱུད་དེ་རི་གཤམ་དུ་བང་གིས་
བརྒྱུགས། ངའི་གོམ་མཚམས་ལ་རང་དབང་བྲལ། ཁོན་ཏིང་དངT. P. གཉིས་ལག་འཛིང་
བྱེད་ཞོར་རི་སྒང་ལ་འགོས། T. P.རི་སྒང་ནས་མར་གྲིལ་བ་དང་། ཁོན་ཏིང་གིས་ཁོ་རི་
སྒང་དུ་དྲུད། ཁོན་ཏིང་གིསT. P. ལ་ཡང་དང་འོར་གྱིས་རྡུང་རྡེག་བྱས།
“ཡར་ལོངས།” ཁོན་ཏིང་གིས་བཤད་རྒྱུར། “ཁྱོད་འདིར་ཡག་པ་ཡོན་ཏན་སྒོས་
སྡོད་ཅིག ང་ཕྱིར་མ་ཡོང་ན་ཁྱོད་སོང་མི་ཆོག”
“ང་དང་པན་ཅི་གཉིས་ཕྱིར་སོང་ནས་གཉེན་སྟོན་ལ་བལྟ་དགོས།” T.P.ཡིས་
བཤད་རྒྱུར། “ཨ་ཡོ།”
ཁོན་ཏིང་གིས་གཞར་ཡངT. P. ལ་གཅར། མཐུད་དེ་ཁོསT.P.གྱང་རྩར་གཏད།
T.P.དགོད་ཀྱིན་འདུག ཐེངས་རེར་ཁོན་ཏིང་གིས་ཁོ་གྱང་ངོས་སུ་འཕུད་རྒྱག་བྱས་
ཚེ། ཁོས་ཨ་ཡོ་ཟེར་ན་འདོད་རུང་། ཧེ་ཧེ་ཞེས་དགོད་པ་ལས་སྒྲ་ཅི་ཡང་འབྱིན་མི་ཐུབ།
ང་མ་ངུས། ཡིན་ནའང་ངའི་གོམ་པར་རང་དབང་མི་འདུག T.P.ངའི་ཐོག་ལ་འགྱེལ་
བ་དང་། ཕྱུགས་ཁང་གི་སྒོ་ཕར་ལ་བརྒྱངས་ཡག་བྱས། སྒོ་དེ་རི་གཤམ་དུ་ཤུད་ནས་སོང་།
T. P. གཅིག་པུས་རྐང་རྡེབ་ལག་རྡེབ་བྱས། ཁོ་སླར་ཡང་འགྱེལ། ཁོ་ད་དུང་ཡང་དགོད་
ཀྱིན་མཆིས། ཡིན་ནའང་ངའི་གོམ་པར་རང་དབང་བྲལ། ང་ཡར་འགྲེང་འདོད་ཀྱང་སླར་
ཡང་ལོག ངའི་གོམ་པར་དངོས་གནས་རང་དབང་བྲལ།
ཝེ་ཨར་ཧྲིས་ཀྱིས་བཤད་རྒྱུར། “ད་ཁྱོད་ཚོས་ཟིང་སློང་མ་བྱེད། དངོས་གནས་གནམ་
ས་ཁ་ལོ་སྒོར་རྒྱུ་རེད། ཨག་མ་རྒྱག་དང་།”
T. P. སྔར་བཞིན་ཧེ་ཧེའི་ངང་དགོད་ཀྱིན་འདུག ཁོ་ལྗིད་ཏིག་གེར་སྒོ་ཐོག་ཏུ་
འགྱེལ་བ་དང་ཡང་གཅིག་བགད། “ཨ་ཡོ།” ཁོས་བཤད་རྒྱུར། “ང་དང་པན་ཅི་གཉིས་
ཕྱིར་སོང་ནས་གཉེན་སྟོན་ལ་བལྟ་དགོས། ད་དུང་བཏུང་ཆུ་ཞིམ་པོ་ཡོད་པ་རེད་ཨང་།”
“ཁ་རོག” ཝེ་ཨར་ཧྲིས་ཀྱིས་བཤད་རྒྱུར། “ཁྱོད་ཀྱིས་གང་ཞིག་ནས་ཁྱེར་འོངས་
པ་ཡིན།”
“ས་དོང་ནས་ཁྱེར་འོངས་པ་ཡིན།" T. P. ཡིས་བཤད་རྒྱུར། “ཨ་ཡོ།
“ཁ་རོག” ཝེ་ཨར་ཧྲིས་ཀྱིས་བཤད་རྒྱུར། “ས་དོང་གི་གང་ཞིག་ནས།”
“ས་དོང་གི་གང་སར་འདུག” T.P.ཡིས་དེ་ལྟར་བཤད་པ་དང་། དགོད་སྒྲ་སྔར་
བས་ཀྱང་ལྷང་ལྷང་དུ་མཆེད། “ད་དུང་དམ་བེ་བརྒྱ་ལྷག་འདུག ཁྲི་བརྒྱ་ལྷག་འདུག
མཉམ་ཞོག་དང་། ནག་རིལ། དེ་མིན་ངས་འུར་བརྒྱག་རྒྱུ་ཡིན།”
ཁོན་ཏིང་གིས་བཤད་རྒྱུར། “ཁོ་དྲུད་ལ་ཤོག”
ཝེ་ཨར་ཧྲིས་ཀྱིས་ང་དྲུད་དེ་སོང་།
“འདི་ཐུངས་དང་། པན་ཅི།” ཁོན་ཏིང་གིས་དེ་ལྟར་བཤད། ཤེལ་ཕོར་ནི་ཚ་མོར་
སྣང་།” “འུར་མ་རྒྱག་དང་། རེམ།” ཁོན་ཏིང་གིས། “འདི་འཐུང་ཚར་གི་ཞོག” ཟེར།
“སྐོམ་ཆུ་ཞིམ་པོ།” T. P. ཡིས་བཤད་རྒྱུར། “སྐུ་སྲས་ཁོན་ཏིང་ལགས། ང་ལ་
འཐུང་དུ་ཆུགས་དང་།”
“ཁྱོད་ཀྱིས་ཁྱི་ཁ་ཚུམས།” ཝེ་ཨར་ཧྲིས་ཀྱིས་བཤད་རྒྱུར། “སྐུ་སྲས་ཁོན་ཏིང་གིས་
ཁྱོད་ཉོག་ཤར་གཏང་རྒྱུ་རེད།”
“ཁོ་ནོན་ལ་སྡོད། ཝེ་ཨར་ཧྲིས།" ཁོན་ཏིང་གིས་དེ་ལྟར་བཤད།
ཁོ་ཚོས་ང་མནན་བྱུང་། གཤེར་ཁུ་དེ་ངའི་མ་མགལ་དང་ཚི་ལེན་གྱི་སྟེང་དུ་
བཞུར་ཅིང་ཚ་ལམ་ལམ་བྱེད། “ཐུངས་ཤིག” ཁོན་ཏིང་གིས་དེ་ལྟར་བཤད། ཁོ་ཚོས་
ངའི་མགོ་བོ་དམ་དུ་བཅིངས། གཤེར་ཁུ་དེས་ངའི་གྲོད་པ་བསྲེགས་ཏེ། བཟོད་ཐབས་མི་
འདུག ད་ནི་ངས་ཤེད་ཀྱིས་སྐད་ཅོར་བརྒྱབ། ངའི་གྲོད་པར་གནད་དོན་གང་རུང་བྱུང་
འདུག ངས་མུ་མཐུད་དུ་ཨག་སྐད་རྣ་ལ་གཟན་པ་བསྒྲགས། ཁོ་ཚོས་སྔར་བཞིན་ང་
མནན་ཏེ། གྲོད་པའི་ནང་དལ་ཅག་གེར་འགྱུར་རག་བར་བསྡད། སྐབས་དེར་ངས་ཨག་
སྐད་འདེབས་མཚམས་བཞག གཤེར་ཁུ་དེ་ད་དུང་ཡང་ཉེ་འཁོར་དུ་བག་ཡངས་ངང་རྒྱུ།
དེའི་འཕྲོས་སུ་མི་རེ་གཉིས་ཀྱི་གྲིབ་གཟུགས་མངོན། འབྲུ་མཛོད་ཀྱི་སྒོ་ཕྱེས་ཤིག ཝེ་
ཨར་ཧྲིས། ཁོ་ཚོ་དལ་དལ་ངང་བཞུད། སློ་སྒྱེ་སྟོང་པ་དེ་དག་ཐང་ལ་བཏིང་། ཁོ་ཚོ་ཇེ་
མགྱོགས་སུ་ཕྱིན། མགྱོགས་ཞེས་བཤད་ཀྱང་རུང་། ཤོག ད་ནི་ཁོའི་རྐང་བ་ཡར་ཁྱོགས།
ཁོ་ཚོ་མུ་མཐུད་དུ་བརྟན་ཆགས་དང་གསལ་ལྷང་ངེར་མདུན་ཕྱོགས་སུ་ཆས། ངས T.Pཡི་དགོད་སྒྲ་ཐོས། ངའང་ཁོ་ཚོའི་རྗེས་སུ་འབྲངས་ཤིང་། འོད་ཀྲིག་ཀྲིག་བྱེད་པའི་རི་
ངོས་འཛེགས།
རི་མགོར་སླེབས་རྗེས་ཝེ་ཨར་ཧྲིས་ཀྱིས་ང་ཐང་ལ་བཞག “ཡར་ཤོག་ཡ། ཁོན་ཏིང་།”
ཁོས་དེ་ལྟར་སྐད་བརྒྱབ་ཅིང་། ཕྱིར་འཁོར་ནས་རི་གཤམ་དུ་བལྟས། ཁོན་ཏིང་སྔར་བཞིན་
ཆུ་འགྲམ་དུ་འགྲེང་འདུག ཁོས་གྲིབ་མ་གོན་པའི་གྲམ་གཞུང་དུ་རྡེའུ་འཕེན་པར་བྱེད།
“གླེན་པ་ཁ་ནག་ཀན་གནས་དེར་ལུས་པས་བཟང་།” ཁའེ་ཏི་ཡིས་དེ་ལྟར་བཤད།
མོས་ངའི་ལག་པར་འཇུས་ཤིང་། ང་ཚོ་མདུན་དུ་ཆས། ཕྱུགས་ཁང་བརྒྱུད་དེ་ལྷས་རར་
འབྱོར། སོ་ཕག་བཏིང་བའི་བགྲོད་ལམ་དུ་སྦལ་བ་ཞིག་ཀུམ་མེར་མཆིས། ཁའེ་ཏི་དེའི་
སྟེང་ནས་འགོམ་པ་དང་།
མུ་མཐུད་དུ་ངའི་ལག་པར་འཇུས་ནས་ཕྱིན།
“ཤོག་ཡ། མའོ་ལའེ།” མོས་དེ་ལྟར་བཤད། སྦལ་བ་དེ་སྔར་གྱི་ཁ་མལ་དུ་ཀུམ་
འདུག ཅེ་སུང་གིས་རྡོག་སྣེ་བཀྱགས་ནས་བསྣུན།
“དེས་ཁྱོད་ལ་ཤ་མཛེར་ཆེན་པོ་ཞིག་འབུར་དུ་འཇུག་ངེས།” ཝེ་ཨར་ཧྲིས་ཀྱིས་དེ་
ལྟར་བཤད། སྦལ་བ་དེ་ཕྱོགས་གཞན་དུ་ལྡིང་།
“ཤོག་ཡ། མའོ་ལའེ།” ཁའེ་ཏི་ཡིས་དེ་ལྟར་བཤད།
"དོ་དགོང་ཁྱིམ་དུ་འགྲུལ་པ་སླེབས་འདུག" ཝེ་ཨར་ཧྲིས་ཀྱིས་དེ་ལྟར་བཤད།
“ཁྱོད་ཀྱིས་ཇི་ལྟར་ཤེས་པ་ཡིན།" ཁའེ་ཏི་ཡིས་དེ་ལྟར་བཤད།
“གློག་ཚང་མ་བཀར་འདུག” ཝེ་ཨར་ཧྲིས་ཀྱིས་བཤད་རྒྱུར། “སྒེའུ་ཁུང་རེ་རེ་
འོད་ཀྱིས་བརྒྱངས་འདུག"
“ངས་བལྟས་ན། གལ་སྲིད་ཁམས་དྭངས་ཚེ་འགྲུལ་པ་མེད་ཀྱང་གློག་ཚང་མ་
བཀར་ཆོག་ཆོག་རེད།” ཁའེ་ཏི་ཡིས་དེ་ལྟར་བཤད།
“འགྲུལ་པ་ཡོད་པ་ཐག་གིས་ཆོད།” ཝེ་ཨར་ཧྲིས་ཀྱིས་བཤད་རྒྱུར། “རབ་ཡིན་ན་
ཁྱོད་ཚོ་ལྟག་སྒོ་ནས་འཛུལ་རྗེས། སེམས་ཆུང་ནེམ་ཆུང་སྒོས་ཉིས་ཐོག་ཏུ་སོང་ན་བཟང་།”
‘ང་མི་སྐྲག” ཁའེ་ཏི་ཡིས་བཤད་རྒྱུར། “ང་ཡེང་ངེ་ཡེང་ངེར་ཐད་ཀར་འགྲུལ་
ཁང་དུ་འགྲོ་རྒྱུ་ཡིན།”
“དེ་ལྟར་བྱས་ཚེ། ཨ་ཕས་ཁྱོད་ལ་གཞུ་ངེས་རེད།” ཝེ་ཨར་ཧྲིས་ཀྱིས་དེ་ལྟར་བཤད།
“ང་གཏན་ནས་མི་སྐྲག” ཁའེ་ཏི་ཡིས་བཤད་རྒྱུར། “ང་ཚམ་ཚོམ་མེད་པར་འགྲུལ་
ཁང་དུ་འགྲོ་རྒྱུ་ཡིན། དེ་ནས་ཀྱང་ཇ་ཁང་དུ་སོང་སྟེ་ནུབ་འཚལ་འཐུང་རྒྱུ་ཡིན།”
“ཁྱོད་ལ་ཙོག་ས་ཐེམས་སམ།” ཝེ་ཨར་ཧྲིས་ཀྱིས་དེ་ལྟར་བཤད།
“ང་ཨ་ཡེའི་འདུག་གནས་སུ་ཙོག་རྒྱུ་ཡིན།” ཁའེ་ཏི་ཡིས་བཤད་རྒྱུར། “མོས་ད་
ལྟ་མལ་ཁྲིའི་སྒང་དུ་ཟ་མ་ཟ་བཞིན་ཡོད།”
ང་ལྟོགས་འདུག” ཅེ་སུང་གིས་དེ་ལྟར་བཤད། ཁོ་ང་ཚོ་བཟུར་ནས་འགྲོ་ལམ་
སྟེང་ཕར་བརྒྱུགས། ཁོས་ལག་ཟུང་ཁུག་མར་བཅུག་པས་ཐང་ལ་འགྱེལ། ཝེ་ཨར་ཧྲིས་
སོང་སྟེ་ཁོ་ཡར་བསྐྱོར།
“ཁྱོད་ཀྱིས་ལག་པ་ཕྱིར་བླངས་ནས་སོང་ན་འགྲོ་ལམ་བདེ་བ་རེད།” ཝེ་ཨར་ཧྲིས་
ཀྱིས་མུ་མཐུད་དུ་བཤད་རྒྱུར། “ཁྱོད་འདི་འདྲའི་རྒྱགས་པ་ལ། རྡོག་འདྲེད་འཆོར་དུས་ད་
གཟོད་ལག་པ་ཁུག་མ་ལས་བླངས་ན་འཕྱིས་སོང་བ་མ་ཡིན་ནམ།”
ཨ་ཕ་ཇ་ཁང་གི་རྡོ་སྐས་མདུན་ཐད་དུ་འགྲེང་འདུག
“ཁོན་ཏིང་གང་དུ་ཡོད།” ཁོས་དེ་ལྟར་བཤད།
“ཁོ་ལམ་ཕྲན་བརྒྱུད་ནས་ཡོང་བཞིན་འདུག” ཝེ་ཨར་ཧྲིས་ཀྱིས་དེ་ལྟར་བཤད།
ཁོན་ཏིང་དལ་བ་དལ་བུར་ཡོང་། ཁོའི་ཚི་ལེན་དཀར་པོ་དེ་མིག་ལམ་དུ་དཀར་ཀྲིག་
ཀྲིག་བྱེད།
“འོ།” ཨ་ཕས་དེ་ལྟར་བཤད། ཁོན་ཏིང་སླེབས་འཕྲལ་ཨ་ཕས་བཤད་རྒྱུར། “དོ་
དགོང་ཁྱོད་ཚོས་ཇ་ཁང་དུ་ནུབ་འཚལ་ཐུངས།” ཁོ་མར་བསྒུར་ཏེ་ང་འུབས་པར་བཏབ་
ཅིང་། ཐེམ་སྐས་ལས་བཞུར་བའི་འོད་ཀྱི་ཟེགས་མ་ངའི་ལུས་སྟེང་དུ་ལྷུང་། ངས་ནི་མཐོ་
ས་ནས་ཁའེ་ཏི་དང་ཅེ་སུང་། ཁོན་ཏིང་། ཝེ་ཨར་ཧྲིས་བཅས་ལ་བལྟས། ཨ་ཕ་ཁ་ཕྱིར་
འཁོར་ནས་ཐེམ་སྐས་བསྙེགས། “འོན་ཀྱང་། ཁྱོད་ཚོ་ཁ་ཁུ་སིམ་པོར་འདུག་དགོས།”
ཁོས་དེ་ལྟར་བཤད།
“ང་ཚོ་ཅིའི་ཕྱིར་ཁ་རོག་གེར་འདུག་དགོས།” ཁའེ་ཏི་ཡིས་བཤད་རྒྱུར། “ཁྱིམ་ལ་
འགྲུལ་པ་སླེབས་སོང་ངམ།”
“འོ་ལེ།” ཨ་ཕས་དེ་ལྟར་བཤད།
ངས་སྔ་མོ་ནས་ཁྱིམ་ལ་འགྲུལ་པ་སླེབས་འདུག་ཟེར་བ་མིན་ནམ།” ཝེ་ཨར་ཧྲིས་
ཀྱིས་དེ་ལྟར་བཤད།
“ཁྱོད་ཀྱིས་ཟེར་མེད།” ཁའེ་ཏི་ཡིས་བཤད་རྒྱུར། “ངས་འགྲུལ་པ་འདུག་ཅེས་
བཤད་པ་ཡིན། གང་ལྟར། ངའི་ནང་དོན་དེ་ལྟར་ཡིན།”
“འུར་མ་རྒྱག” ཨ་ཕས་དེ་ལྟར་བཤད་པ་ན། ཁོ་ཚོ་དལ་ཅག་གེར་གནས། ཨ་ཕས་
སྒོ་ཕྱེ་བ་དང་སྦྲགས། ང་ཚོ་ལྟག་ཁྱམས་བརྒྱུད་དེ་ཇ་ཁང་དུ་འཛུལ། ཏི་ཨར་ཞུ་དེ་གར་
མཆིས་ལ། ཨ་ཕས་ང་འདུག་སྟེགས་སུ་བཞག་ཅིང་། ཁ་དཀྲིས་བཅིངས་རྗེས་ཟས་ཅོག་གི་
མདུན་དུ་དེད། ཟོས་ཅོག་སྟེང་རླངས་པ་ཐོལ་ཐོལ་གྱི་ཟ་མ་བསྒྲིགས་འདུག
“ད་ནི་ཁྱོད་ཚོས་ཏི་ཨར་ཞུ་ཡི་ངག་བཀོད་ལ་མཉན་དགོས།” ཨ་ཕས་བཤད་
རྒྱུར། “ཏི་ཨར་ཞུ། ཁོ་ཚོའི་སྐད་མགོ་དམའ་མོར་ཐོངས།”
“ལགས་སོ། །སྐུ་ངོ་།” ཏི་ཨར་ཞུ་ཡིས་དེ་ལྟར་བཤད། ཨ་ཕ་བུད་སོང་།
“སེམས་ལ་ཟུངས། ད་ནས་བཟུང་ཏི་ཨར་ཞུ་ཡིས་ཅི་ཟེར་ན་དེ་ཡིན།” ཁོས་ང་
ཚོའི་རྒྱབ་ཕྱོགས་ནས་སླར་ཡང་དེ་ལྟར་ཐེངས་གཅིག་བཤད། ངས་རང་གི་ཁ་ངོ་ཟ་སྡེར་
གྱི་སྟེང་ལ་བསྣར་བ་ན། ཚ་དྲོད་ཅིག་དེ་མ་ཐག་གདོང་ཡོངས་སུ་ཁྱབ།
“དོ་དགོང་ཚང་མས་ངའི་བཀོད་པར་མཉན་ན་མི་ཆོག་གམ། ཨ་ཕ།” ཁའེ་ཏི་ཡིས་
དེ་ལྟར་བཤད།
“ང་མིན།” ཅེ་སུང་གིས་གིས་བཤད་རྒྱུར། “ངས་ནི་ཏི་ཨར་ཞུ་ལ་བསྟུན་རྒྱུ་ཡིན།”
“གལ་ཏེ་ཨ་ཕས་ཆོག་ཟེར་ན། ཁྱོད་ཀྱང་ངའི་རྗེས་སུ་འབྲང་དགོས།” ཁའེ་ཏི་ཡིས་
བཤད་རྒྱུར། “ཁོ་ཚོར་ངའི་ངག་ལ་མཉན་དུ་ཆུགས་དང་།”
“ང་མི་འཐད།” ཅེ་སུང་གིས་བཤད་རྒྱུར། “ངས་ཁྱོད་ཀྱི་ངག་ལ་མི་ཉན།”
“ཁ་རྩོད་མ་རྒྱག” ཨ་ཕས་སླར་ཡང་བཤད་རྒྱུར། “འོ་ན། ཁྱོད་ཚོས་ཁའེ་ཏི་ཡི་
ཁར་ཉོན་དང་ཆོག ཏི་ཨར་ཞུ། ཁོ་ཚོས་ཟོས་ཚར་རྗེས་སྐས་རྐང་རྒྱབ་མ་ནས་ཁང་ཐོག་ཏུ་
ཁྲིད་ཅིག”
“ལགས་སོ། །སྐུ་ངོ་།” ཏི་ཨར་ཞུས་ཡིས་དེ་ལྟར་བཤད།
“འགྲིག་ཐལ།” ཁའེ་ཏི་ཡིས་བཤད་རྒྱུར། “ད་ལྟ་ནས་བཟུང་། ཁྱོད་ཚོས་ངས་ཅི་
བཤད་དང་དུ་ལེན་དགོས་པ་མ་རེད་དམ།”
“ཁྱོད་ཚོས་ཁྱི་ཁ་ཚུམས།” ཏི་ཨར་ཞུ་ཡིས་བཤད་རྒྱུར། “དོ་དགོང་ཁྱོད་ཚོ་ལྷིང་
འཇགས་སེ་འདུག་དགོས།"
“དོ་དགོང་ང་ཚོ་ཅིའི་ཕྱིར་ལྷིང་འཇགས་སེ་འདུག་དགོས་སམ།” ཁའེ་ཏི་ཡིས་སྐད་
མགོ་ཇེ་དམའ་རུ་བཏང་ནས་དེ་ལྟར་དྲིས།
“མང་པོ་འདྲི་མི་དགོས།" ཏི་ཨར་ཞུ་ཡིས་བཤད་རྒྱུར། “སྐབས་དེར་བསླེབ་ན་ཁྱོད་
ཚོས་ཤེས་ངེས་རེད།” མོས་ངའི་དཀར་ཡོལ་བླངས་པ་དང་། དེའི་དྲོད་རླངས་ཐོལ་ཐོལ་
གྱིས་བདག་གི་ངོ་གདོང་ཚ་བེར་བེར་བྱེད། “ཚུར་ཤོག ཝེ་ཨར་ཧྲིས།” ཏི་ཨར་ཞུ་ཡིས་
དེ་ལྟར་བཤད།
“ཅི་ཞིག་ལ ‘སྐབས་དེར་བསླེབ་ན’ཟེར། ཏི་ཨར་ཞུ།” ཁའེ་ཏི་ཡིས་དེ་ལྟར་བཤད།
“དེ་ནི་གཟའ་ཉི་མ་རེད།”  ཁོན་ཏིང་གིས་བཤད་རྒྱུར། “ཁྱོད་ཀྱིས་འདི་ཙམ
ཡང་ཧ་མི་གོའམ།” “ཁ་རོག” ཏི་ཨར་ཞུ་ཡིས་བཤད་རྒྱུར། “སྐུ་ཞབས་ཅེ་སུང་གིས
ཁྱོད་ཚོ་ཚང་མ་ངེས་པར་ཁུ་སུམ་པོར་སྡོད་ཟེར་བ་མ་རེད། ཡ་ཡ། རེམ་མར་ནུབ་འཚལ་
ཐུངས། ཤོག ཝེ་ཨེར་ཞུ། ཁོའི་ཁེམ་བུ་ཁྱེར་ཤོག” ཝེ་ཨར་ཞུ་ཡི་ལག་པས་ཁེམ་བུ་ཐོགས་
ནས་སླེབས། ཁེམ་བུ་དཀར་ཡོལ་དུ་བསྒྲེས། དེ་ནས་ཡར་འཕགས་ཏེ་ངའི་མཆུ་འགྲམ་དུ་
རྩེབས། དྲོད་རླངས་ཤིག་ངའི་ཁ་ནང་ལ་འཛུལ་བས་ཟ་འཕྲུག་སློང་བར་བྱེད། སྐབས་དེར།
ཀུན་པོས་མཚམས་བཞག་བྱུང་། ཁྱོད་ཀྱིས་ང་ལ་བལྟས། ངས་ཁྱོད་ལ་བལྟས། འོན་ཏེ་ཚིག་
གཅིག་ཀྱང་མ་ཕྱུང་། དེའི་འཕྲོར་ང་ཚོས་ཅི་ཞིག་ཐོས་པར་གྱུར། མཚམས་འདིར། ང་ངུ་
མགོ་བརྩམས།
“ཀན་ནི་ཅི་ཞིག་གི་སྒྲ་རེད།” ཁའེ་ཏི་ཡིས་དེ་ལྟར་བཤད། མོའི་ལག་པས་ངའི་
ལག་པ་མནན་བྱུང་།
“ཀན་ཨ་མ་རེད།” ཁོན་ཏིང་གིས་དེ་ལྟར་བཤད། ཁེམ་བུ་གནམ་ལ་ཁྱོགས་ཡོང་།
ངས་སླར་ཡང་ཁམ་གང་ཟོས། མཐུད་ནས་ང་འོར་གྱིས་ངུས་པ་ཡིན།
“སྒྲ་གྲག་གི་མ་འཇུག” ཁའེ་ཏི་ཡིས་དེ་ལྟར་བཤད། ཡིན་ནའང་ངས་ངུ་མཚམས་
འཇོག་མ་ཐུབ། དེ་བས་མོ་ཚུར་ཡོང་ནས་ང་རང་དཔུང་བས་བཅིངས། ཏི་ཨར་ཞུ་ཕར་སོང་
སྟེ་སྒོ་གླེགས་གཉིས་ཀ་བརྒྱབ་པས། ང་ཚོས་སྐད་སྒྲ་དེ་གོ་མི་ཐུབ་པར་སྣང་།
“ཆོག་གི ད་མ་ངུ་།” ཁེའ་ཏི་ཡིས་དེ་ལྟར་བཤད། ངས་ངུ་མཚམས་བསྡུས་ཤིང་མུ་
མཐུད་དུ་ཟ་མ་ཟོས། ཁོན་ཏིང་གིས་གཅིག་ཀྱང་མི་ཟ། ཅེ་སུང་གིས་མཚམས་མེད་དུ་ཟ་
བཞིན་མཆིས།
“ཀན་ཨ་མ་རེད།” ཁོན་ཏིང་གིས་དེ་ལྟར་བཤད་པ་དང་ཡར་ལངས་བྱུང་།
“ཁྱོད་མར་ཙོག་ཅིག” ཏི་ཨར་ཞུ་ཡིས་བཤད་རྒྱུར། “ཁོང་ཅག་ལ་འགྲུལ་པ་ཡོད།
ཁྱོད་ཚོ་འདམ་གྱིས་སྦགས་འདུག འགྲོ་མི་རུང་། ཁྱོད་ཀྱང་དེ་གར་ཙོག་ཅིག ཁའེ་ཏི།
རེམ་མར་ནུབ་འཚལ་འཐུང་ཚར་གི་ཞོག”
“ད་ཅི་མོ་ངུ་བཞིན་འདུག” ཁོན་ཏིང་གིས་དེ་ལྟར་བཤད།
“མི་ཞིག་གིས་གླུ་དབྱངས་ལེན་པ་དང་མཚུངས།” ཁའེ་ཏི་ཡིས་བཤད་རྒྱུར། “རེད་
མ་རེད། ཏི་ཨར་ཞུ། ”
“ཁྱོད་ཚོ་ཚང་མས་ནུབ་འཚལ་གྲ་དག་བྱས་ནས་ཐུངས། དོན་འདི་སྐུ་ཞབས་ཅེ་
སུང་གིས་བཅོལ་བ་རེད།”" ཏི་ཨར་ཞུ་ཡིས་བཤད་རྒྱུར། “སྐབས་དེར་བསླེབ་ན་ཁྱོད་ཚོས་
རང་བཞིན་གྱིས་ཤེས་ངེས་ཡིན།” ཁའེ་ཏི་ཕྱིར་རང་གི་འདུག་སྟེགས་སུ་ཕྱིན།
“ངས་ཁྱོད་ཚོར་གནས་དེར་བྲོ་ཚོགས་ཤིག་སྡུད་བཞིན་འདུག་ཅེས་བཤད་པ་མིན་
ནམ།” ཁའེ་ཏི་ཡིས་དེ་ལྟར་བཤད།
ཝེ་ཨེར་ཞུ་ཡིས་བཤད་རྒྱུར། “ཁོས་ཚང་མ་ཟོས་ཚར་སོང་།”
ཁོའི་དཀར་ཡོལ་ཁྱེར་ཤོག” ཏི་ཨར་ཞུ་ཡིས་དེ་ལྟར་བཤད་པ་ན། དཀར་ཡོལ་
མཐོང་ཡུལ་ལས་མི་སྣང་བར་གྱུར།
“ཏི་ཨར་ཞུ།” ཁའེ་ཏི་ཡིས་བཤད་རྒྱུར། “ཁོན་ཏིང་གིས་གཅིག་ཀྱང་མི་ཟ། ཁོས་
ངའི་ཁར་མཉན་དགོས་པ་མ་རེད་དམ།”
“ཟ་མ་ཟོ། ཁོན་ཏིང་།” ཏི་ཨར་ཞུ་ཡིས་བཤད་རྒྱུར། “ཁྱོད་ཚོས་མགྱོགས་པོར་ཟོ།
དེ་ནས་ངའི་ཇ་ཁང་སྟོང་པར་ཕུད་དང་།”
“ང་ལ་ཡི་ག་མི་འདུག” ཁོན་ཏིང་གིས་དེ་ལྟར་བཤད།
“ངས་ཟོ་ཟེར་ན་ཁྱོད་ཀྱིས་མ་ཟོས་པས་ག་ལ་ཆོག” ཁའེ་ཏི་ཡིས་བཤད་རྒྱུར། “དེ་
ལྟར་རེད་མ་རེད། ཏི་ཨར་ཞུ།”
དཀར་ཡོལ་དེ་སླར་ཡང་རླངས་པ་ཐོལ་ཐོལ་ངང་ངའི་གདོང་ཐད་དུ་སླེབས། ཝེ་ཨེར་
ཞུ་ཡི་ལག་པས་ཁེམ་བུ་དཀར་ཡོལ་དུ་བཙུགས། དྲོད་རླངས་དེ་ངའི་ཁ་ནང་དུ་འཛུལ་
བས་ཟ་འཕྲུག་བསླངས།
“ངས་ཏི་ག་ཙམ་ཡང་མིད་ཐུབ་པ་མི་འདུག” ཁོན་ཏིང་གིས་བཤད་རྒྱུར། “ཨ་ཡེ
རྒན་མོར་ན་ཚ་ཐེབས་འདུག ཁོ་ཚོས་ཇི་ལྟར་བྲོ་ཚོགས་བསྡུའམ།”
“ཁོ་ཚོས་ཁང་གཤམ་དུ་བསྡུ་ཆོག་པ་རེད་ཨང་།” ཁའེ་ཏི་ཡིས་བཤད་རྒྱུར། “མོ་
ད་རུང་སྐས་རྟིང་དུ་ཡོང་ནས་ལྐོག་ལྟ་བྱེད་ཆོག ཅུང་ཙམ་ནས་ཉལ་གོས་གྱོན་རྗེས་ངས་
ཀྱང་དེ་ལྟར་བྱ་རྒྱུ་ཡིན།
“དེ་སྔར་ཨ་མ་ངུ་བཞིན་འདུག” ཁོན་ཏིང་གིས་བཤད་རྒྱུར། “མོ་ངུ་བཞིན་འདུག
མ་རེད་དམ། ཏི་ཨར་ཞུ།”
“ཞ་ཞི། ཁྱོད་ཀྱིས་མཚམས་ཚུགས་མེད་པར་ང་ལ་མ་གཙེར་དང་།” ཏི་ཨར་ཞུ་
ཡིས་བཤད་རྒྱུར། “ཁྱོད་ཚོ་འགྲངས་རྗེས། ངས་ད་དུང་མི་རྒན་ཚོར་ཡང་ཟ་མ་ཚགས་
དགོས།”
ཅུང་ཙམ་གྱི་རྗེས་སུ། ཅེ་སུང་གིས་ཀྱང་ཟོས་ཚར། དེ་ནས་ཁོའི་ངུ་སྐད་གྲག་
ཅིང་མཆེད།
“བཟང་གི ད་ནི་ཁྱོད་ངུ་ཅོ་བྱེད་པའི་རེས་ལ་བབས་འདུག་ཨང་།” ཏི་ཨར་ཞུ་
ཡིས་དེ་ལྟར་བཤད།
“ཨ་ཡེ་རྒན་མོ་བསྙུངས་པ་ནས་བཟུང་། ཁོ་ཨ་ཡེ་རྒན་མོ་དང་གདན་གཅིག་ཏུ་ཉལ་
ཐབས་མེད་པས། དགུང་གྲངས་བཞིན་དུ་འདི་ལྟར་བྱེད་པ་རེད།” ཁའེ་ཏི་ཡིས་བཤད་
རྒྱུར། “ངོ་མས་བྱིས་པ་ངུ་ཁ་ཅན་ཞིག་རེད།་
“ངས་ཨ་ཕ་ཨ་མར་གཏུག་རྒྱུ་ཡིན།” ཅེ་སུང་གིས་དེ་ལྟར་བཤད།
ཁོ་ད་དུང་ངུ་བཞིན་མཆིས། “ཁྱོད་ཀྱིས་སྔ་མོ་ནས་གཏུགས་པ་རེད།” ཁའེ་ཏི་ཡིས་
བཤད་རྒྱུར། “ད་ནི་ཁྱོད་ལ་གཏུག་རྒྱུ་ཅི་ཡང་ལྷག་མེད།”
“ད་ཁྱོད་ཚོ་ཚང་མ་ཉལ་རན་སོང་།” ཏི་ཨར་ཞུ་ཡིས་དེ་ལྟར་བཤད་པ་དང་། ཚུར་
ཡོང་ནས་ང་རྐུབ་སྟེགས་ལས་འུབས་བཏབ་ཅིང་། ལག་ཕྱིས་ཚ་མོ་ཞིག་གིས་ངའི་གདོང་
དང་ལག་པ་ཕྱིས། “ཝེ་ཨེར་ཞུ། ཁྱོད་ཀྱིས་ཁོ་ཚོ་སྐས་རྐང་རྒྱབ་མ་ནས་ཁང་ཐོག་ཏུ་འཁྲིད་
ན་མི་ཆོག་གམ། ཆོག་གི ཅེ་སུང་། ད་ནི་ཕུད་ཕུད་ཅག་ཅག་མི་བྱེད་རོགས།”
“ད་ལྟ་ནས་ཉལ་ན་སྔ་དྲགས།” ཁའེ་ཏི་ཡིས་བཤད་རྒྱུར། “མི་སུ་ཞིག་གིས་ཀྱང་
འདི་འདྲའི་སྔ་མོར་ང་ཚོ་ཉལ་དུ་བཅུག་མ་མྱོང་།”
“དོ་དགོང་ཁྱོད་ཚོ་ཡིན་གཅིག་མིན་གཉིས་སྔ་མོ་ནས་ཉལ་དགོས།” ཏི་ཨར་ཞུ་
ཡིས་བཤད་རྒྱུར། “ཁྱོད་ཀྱི་ཨ་ཕས་བཤད་ཡོད། ཁྱོད་ཚོས་ཟ་མ་ཟོས་རྗེས་ལམ་སང་ཁང་
ཐོག་ཏུ་སོང་ཟེར། དེ་ཁྱོད་ཀྱིས་ཀྱང་ཐོས་གསལ་ཡིན།”
“ཁོས་ཚང་མས་ངའི་ཁ་ལ་ཉོན་ཟེར།” ཁའེ་ཏི་ཡིས་དེ་ལྟར་བཤད།
ངས་ཁྱོད་ལ་མཉན་འདོད་མེད།” ཅེ་སུང་གིས་དེ་ལྟར་བཤད།
“ཁྱོད་ཀྱིས་ངེས་པར་མཉན་དགོས།” ཁའེ་ཏི་ཡིས་བཤད་རྒྱུར། “ཡ། མཉམ་ཞོག
ཚང་མས་ངའི་ངག་བཀོད་ལ་བསྟུན་ཡག་བྱ་དགོས།”
“ཁོ་ཚོར་སེམས་ཆུང་བྱོས་ཟེར། ཝེ་ཨར་ཧྲིས།” ཏི་ཨར་ཞུ་ཡིས་བཤད་རྒྱུར། “ཁྱོད་
ཚོས་ངེས་པར་རྐང་འཇབ་ལག་འཇབ་བྱོས། གོ་སོང་ངམ།”
“དོ་དགོང་ང་ཚོས་ཅིའི་ཕྱིར་རྐང་འཇབ་ལག་འཇབ་བྱ་དགོས་སམ།” ཁའེ་ཏི་ཡིས་
དེ་ལྟར་བཤད།
“ཁྱོད་ཀྱི་ཨ་མའི་ཁམས་དྭངས་ཀི་མི་འདུག” ཏི་ཨར་ཞུ་ཡིས་བཤད་རྒྱུར། “ད་ལྟ་
ཁྱོད་ཚོ་ཝེ་ཨར་ཧྲིས་ཀྱི་རྗེས་འབྲོངས་ཤིག”
“ངས་ཁྱོད་ཚོར་ཨ་མ་ངུ་བཞིན་འདུག་ཅེས་བཤད་མ་མྱོང་ངམ།” ཁོན་ཏིང་གིས་དེ་
ལྟར་བཤད། ཝེ་ཨར་ཧྲིས་ཀྱིས་ང་པང་རྗེས། ཕྱི་ཁྱམས་སུ་བགྲོད་པའི་སྒོ་ཕྱེ། ང་ཚོ་ཕྱིར་སླེབས་
པ་དང་སྦྲགས། ཝེ་ཨར་ཧྲིས་ཀྱིས་སྒོ་གཏན། ཁོར་ཡུག་མུན་པས་གཡོགས། ངས་ནི་ཝེ་ཨར་
ཧྲིས་ཀྱི་ལུས་དྲི་ཚོར་ཐུབ་ལ། ཁོར་རེག་ཀྱང་ནུས། ཚང་མ་ཁ་རོག་གེར་སྡོད། ང་ཚོ་རེ་ཞིག་
ཁང་ཐོག་ཏུ་མི་འགྲོ་བར་བྱ། སྐུ་ཞབས་ཅེ་སུང་གིས་འུ་ཅག་ཁང་ཐོག་ཏུ་སོང་ཟེར། ཡང་ཁོས་
ཀུན་པོས་བདག་གི་བཀའ་བསྒོར་ཉོན་ཞེས་བཤད། ངས་ཁྱོད་ཚོར་བཀོད་འདོམས་བྱ་མི་
འདོད་མོད། འོན་ཏེ་ཁོས་ཐམས་ཅད་ཀྱིས་བདག་ལ་ཉོན་ཞེས་བསྐུལ་པ་རེད། དེ་ལྟར་མ་རེད་
དམ། ཁོན་ཏིང་། ངས་ནི་ཝེ་ཨར་ཧྲིས་ཀྱི་མགོ་བོར་རེག་ཐུབ་པར་འདུག ངས་ནི་དེར་ཡོད་
ཀྱི་དབུགས་ཀྱི་འབྱིན་རྔུབ་ཐོས་ཐུབ་པར་འདུག ཁོས་དེ་ལྟར་བསྐུལ་པ་མ་རེད་དམ། ཝེ་ཨར་
ཧྲིས། ཡིན་རྒྱུ་ནི་དེ་ལྟར་རེད། འཆུགས་མི་སྲིད། ད་འགྲིག་འདུག ངས་ཐག་བཅད་པ་ལྟར་ང་
ཚོ་མཉམ་དུ་སྒོ་ཕྱིར་བརྩེ་རུ་འགྲོ། ཤོག་དང་། ཝེ་ཨར་ཧྲིས་ཀྱིས་སྒོ་ཕྱེ་བ་ན། ང་ཚོ་ཕྱི་རུ་ཆས།
ང་ཚོ་སྐས་རྐང་ལས་བབས།
ངས་བལྟས་ན། རབ་ཡིན་ཚེ་ང་ཚོ་ཝེ་ཨར་ཧྲིས་ཀྱི་ཁང་ཆུང་དེར་སོང་བས་བཟང་།
དེ་གར་གཞན་གྱིས་ང་ཚོའི་སྐད་སྒྲ་གོ་མི་སྲིད། ཁའེ་ཏི་ཡིས་དེ་ལྟར་བཤད། ཝེ་ཨར་ཧྲིས་
ཀྱིས་ང་ཐང་ལ་བཞག་པ་དང་། ཁའེ་ཏི་ཡིས་ངའི་ལག་སྣེར་འཇུས་ཏེ། ང་ཚོ་གྱོ་མོ་བཏིངས་
པའི་ལམ་ཕྲན་བརྒྱུད་ནས་མདུན་ཕྱོགས་སུ་དེངས།
“ཤོག་ཡ།” ཁའེ་ཏི་ཡིས་བཤད་རྒྱུར། “སྦལ་བ་དེ་མི་འདུག སྐབས་འདིར་མེ་ཏོག་
ར་བའི་ནང་ལྡིང་སོང་བར་ཐག་གིས་ཆོད། ང་ཚོས་གཞན་ཞིག་མཐོང་ཡང་སྲིད།” ལའོ་
སི་ཁུ་སི་ཡིས་འོ་མ་ཟེའུ་གཉིས་བཏེགས་ནས་སླེབས། ཁོ་མདུན་ཕྱོགས་སུ་དེངས། ཁོན་
ཏིང་རྗེས་འབྲངས་ཏེ་མ་ཡོང་། ཁོ་ཇ་ཁང་གི་སྐས་རྐང་དུ་ཙོག་འདུག ང་ཚོ་ཝེ་ཨར་ཧྲིས་
ཀྱི་ཁང་ཆུང་མདུན་སར་འབྱོར། ང་ནི་ཁང་ཆུང་དེའི་དྲི་མ་སྣོམ་པར་དགའ། ཁང་ནང་དུ་
མེ་བསྒོངས་ཤིང་། T.P. ཡིས་མེ་ཁར་སྲོ་ཞིང་མཆིས། ཁོའི་ཚི་ལེན་གྱི་རྒྱབ་ཤ་ཕྱི་རུ་མངོན་པ་དང་།
འབུད་ཤིང་རེ་རེ་བཞིན་དུ་བསྣན་ཏེ། མེ་ལྕེ་ལྷབ་ལྷབ་ངང་མཆེད།
ཕྱིས་སུ་ང་མལ་ལས་ལངས། T. P. ཡིས་ང་ལ་གོན་པ་བསྐོན་རྗེས། ང་ཚོ་ཇ་ཁང་དུ་
ཟ་མ་བཟའ་རུ་སོང་། ཏི་ཨར་ཞུ་ཡིས་གླུ་དབྱངས་ལེན་བཞིན་གདའ། ང་ངུས་པ་ཡིན།
དེ་བས་མོས་ལེན་མཚམས་བཞག
“བར་སྐབས་འདིར་ཁོ་ཁང་ཆེན་དུ་ཁྲིད་མ་ཡོང་།” ཏི་ཨར་ཞུ་ཡིས་དེ་ལྟར་བཤད།
ང་ཚོ་ཀན་ཕྱོགས་སུ་འགྲོ་མི་རུང་།” T.P. ཡིས་དེ་ལྟར་བཤད།
འོ་ན། ང་ཚོ་གྲམ་གཞུང་དུ་བརྩེ་རུ་འགྲོ།
“ང་ཚོ་བསྐོར་ནས་འགྲོ་མི་ཆོག” T.P.ཡིས་བཤད་རྒྱུར། “མ་མས་འགྲོ་མི་ཆོག་
ཅེས་ལབ་པ་མ་གོའམ།”
ཏི་ཨར་ཞུ་ཡིས་ཇ་ཁང་དུ་གླུ་དབྱངས་ལེན་བཞིན་མཆིས། ངའང་ངུ་མགོ་བརྩམས།
“མ་ངུ་།” T. P. ཡིས་བཤད་རྒྱུར། “ང་ཚོ་ཕྱུགས་ཁང་དུ་འགྲོ།”
T.P.ལའོ་སི་ཁུ་སི་ཡིས་ཕྱུགས་ཁང་དུ་འོ་མ་འཇོ་བར་བྱེད། ཁོས་ལག་པ་ཡ་གཅིག་གིས་
འོ་མ་འཇོ་བཞིན་སྣ་གླུ་ཐན་ཐུན་ལེན། བྱ་བྱིའུ་འགའ་ཕྱུགས་ཁང་གི་སྒོ་ཆེན་སྟེང་བབས་
ཏེ་ཁོར་གཡེང་འདུག བྱིའུ་ཞིག་མར་ལྡིང་ཞིང་། བཞོན་མ་དག་དང་མཉམ་དུ་ཆས་
གཞོང་རྒུམ། ངས་ལའོ་སི་ཁུ་སི་ཡིས་འོ་མ་འཇོ་བར་བལྟས། T.P.ཡིས “རྒྱལ་མོ་ཆུང་
བ”དང “རྒྱས་སྲས” གཉིས་ཀར་རྩྭ་ཆས་བྱིན། བེའུ་ནི་ཕག་ཁང་དུ་བཅུག་འདུག་ལ།
དེས་ལྕགས་དྲར་སྣོམ་ཙམ་སྣོམ་ཙམ་ངང་ངུར་སྒྲ་བར་མེད་དུ་སྒྲོག
“T.P.” ལའོ་སི་ཁུ་སི་ཡིས་དེ་ལྟར་བཤད། T. P. ཡིས་ཕྱུགས་ཁང་ནང་རོལ་
ནས “ཅི་ཞིག་རེད། ཨ་ཕ” ཞེས་ལན་བཏབ། ཨ་དཔལ་གྱིས་མགོ་བོ་ལན་ཀན་ལས་ཕྱིར་
བསྲིངས། རྒྱུ་མཚན་ནིT. P. ཡིས་རྩྭ་ཆས་མ་བྱིན་པས་སོ། ། “ཁྱོད་ཀྱིས་དེ་གར་ལས་ཀ་
ཚགས་སམ།” ལའོ་སི་ཁུ་སི་ཡིས་བཤད་རྒྱུར། “ཁྱོད་ཡོང་ནས་འོ་མ་བཞོ་དགོས་འདུག
ངའི་གཡས་ལག་འདི་རང་དབང་ན་མི་འདུག ”
T. P. ཚུར་ཡོང་ནས་འོ་མ་བཞོས།
“ཁྱེད་ཀྱིས་སྨན་པ་བཙལ་ན་མི་ཆོག་གམ།” T.P. ཡིས་དེ་ལྟར་བཤད།
“སྨན་པས་ཅི་ཞིག་ཕན་ནམ།” ལའོ་སི་ཁུ་སི་ཡིས་བཤད་རྒྱུར། “གང་ལྟར། གནས་
འདིར་བཅོས་ཐབས་ཡོད་པ་མ་རེད།”
“གནས་འདིར་ཅི་མི་ཉན་པ་རེད།” T. P. ཡིས་དེ་ལྟར་བཤད།
“གནས་འདི་བཀྲ་མི་ཤིས་པར་འདུག” ལའོ་སི་ཁུ་སི་ཡིས་བཤད་རྒྱུར། “ཁྱོད་
ཀྱིས་འོ་མ་བཞོས་རྗེས་བེའུ་ནང་དུ་འཇུག་རོགས།"
གནས་འདི་བཀྲ་མི་ཤིས་པར་འདུག ལའོ་སི་ཁུ་སི་ཡིས་དེ་ལྟར་བཤད། མེ་འོད་ནི་ཁོ་དང་
ཝེ་ཨར་ཧྲིས་ཀྱི་རྒྱབ་གཞུང་དུ་ལམ་མ་ལམ་མེར་བྱེད་ལ། ཁོ་དང་ཝེ་ཨར་ཧྲིས་ཀྱི་ངོ་གདོང་ཐོག་
གཡོ་ཞིང་འགྱུ། ཏི་ཨར་ཞུ་ཡིས་ང་ལ་ཉལ་ས་བཀོད་སྒྲིག་བྱས། མལ་ཁྲིའི་སྒང་གི་དྲི་མ་དེT. P. ཡི་
ལུས་སྟེང་ནས་མཆེད་པ་དང་ཀུན་ནས་མཚུངས། ང་ནི་དྲི་མ་དེར་སྣོམ་པར་དགའ།
“ཁྱོད་ཀྱིས་ཅི་ཤེས་སམ།” ཏི་ཨར་ཞུ་ཡིས་བཤད་རྒྱུར། “ཁྱོད་ཀྱིས་གླེན་རྟགས་
སྟོན་པ་རེད་མ་གཏོགས།"
“འདི་གླེན་རྟགས་སྟོན་པ་རེད་དམ།” ལའོ་སི་ཁུ་སི་ཡིས་བཤད་རྒྱུར། “ལྟོས་དང་
ཚང་མ་མལ་ཁྲིའི་སྒང་དུ་ཉལ་མི་འདུག་གམ། འདི་ཡང་མི་ལོ་བཅོ་ལྔའི་རིང་ལ་ཚང་མས་
གསལ་བོར་མཐོང་ཡོད་པ་མ་ཡིན་ནམ།”
“ཡིན་ན་ཡིན་དུ་ཆུགས།” ཏི་ཨར་ཞུ་ཡིས་བཤད་རྒྱུར། “གང་ལྟར་ཁྱོད་དང་ཁྱེད་
བཟའ་མི་གང་བོས་གྱོང་ཅི་ཡང་རེག་མེད། སོམས་དང་། ཝེ་ཨེར་ཞུ་དར་ལ་བབས། ཧྥེ་
ལའོ་ཉི་འཚར་ཏེ་གནས་སྒོ་འགྲིམས། རྗེས་སོར་ཁྱོད་ཀྱི་དྲེག་གྲུམ་སོས་པར་གྱུར་ཚེ།
T. P. ཡང་ལག་ཆགས་ཏེ་ཁྱོད་ཀྱི་ཚབ་མར་འོང་ངེས་རེད།”
“དེ་གཉིས་ནི་དོན་དག་ཁ་ཁ་རེད།” ལའོ་སི་ཁུ་སི་ཡིས་བཤད་རྒྱུར། “དེ་ཡི་གོང་
དུའང་ད་དུང་ཡོད། ང་ཡིས་སྔ་ལྟས་ཅི་རིགས་མཐོང་སོང་། ཁྱོད་ཀྱིས་ཀྱང་མཐོང་བ་
མིན་ནམ།”
“དགོང་མ་དང་པོར་ང་ཡིས་རི་བྱི་ཞིག་གིས་སྐད་ངན་འབྱིན་པ་ཐོས།” T. P. ཡིས་
བཤད་རྒྱུར། “ཏན་ནི་ནུབ་འཚལ་འཐུང་བར་ཞེ་འཚེར་ཞིང་། ཐ་ན་ཕྱུགས་ཁང་གི་སྒོ་
ཁར་གོམ་གང་ཡང་སྤོ་མ་ཐུབ། ས་རུབ་མ་ཐག་ནས་གྲག་བཞིན་འདུག དེ་ཝེ་ཨར་ཧྲིས་
ཀྱིས་ཀྱང་གོ་ཡོད།”
“དོན་དག་དེས་ག་ལ་ཚད།” ཏི་ཨར་ཞུ་ཡིས་བཤད་རྒྱུར། “ཁྱོད་ཀྱིས་ང་ལ་རྩིས་
དང་། མི་སུ་ཞིག་ཚེ་རིང་ནས་མ་གསོན་ཐོག་ཏུ་བསྡད་པ་རེད། ཡེ་ཤུས་མཁྱེན།”
“ཤི་བ་ཁོ་ན་ཡིན་ཚེ་དགའ་བ་ལ།” ལའོ་སི་ཁུ་སི་ཡིས་དེ་ལྟར་བཤད།
“ངས་ཁྱོད་ཀྱིས་ཅི་ཞིག་དྲན་བཞིན་པ་ཤེས་སོང་།” ཏི་ཨར་ཞུ་ཡིས་བཤད་རྒྱུར།
“ཁྱོད་ཀྱིས་མིང་དེ་གླེངས་ཚེ་བླ་བསྐུལ་ནས་གོད་ཆག་འབྱུང་ངེས་རེད། ཁོ་ངུ་དུས་ཁྱོད་
ཀྱང་མཉམ་དུ་ཙོག་ན་མ་གཏོགས།”
“གནས་འདི་མི་གཙང་བ་ཁོ་ཐག་རེད།” ལའོ་སི་ཁུ་སི་ཡིས་བཤད་རྒྱུར། “ངས་
དུས་སྔ་མོ་ནས་ཟ་ཟུར་ཅུང་ཙམ་རྟོགས་ཡོད། ཁོ་ཚོས་ཁོའི་མིང་བརྗེས་ན། ངས་ད་གཟོད་
གསལ་བོར་ཤེས་སྲིད།”
“ད་བཤད་མཚམས་ཞོག་དང་།” ཏི་ཨར་ཞུ་ཡིས་དེ་ལྟར་བཤད་པ་དང་། ཉལ་ཐུལ་
ཡར་འཐེན། ཉལ་ཐུལ་གྱི་དྲི་མ་ནིT. P. ཡི་དྲི་མ་དང་གཅིག་འདྲར་སྣང་། “ཁྱོད་ཚོས་
སྐད་ཆ་ཅི་ཡང་མ་བཤད། སྔོན་ལ་ཁོ་གཉིད་དུ་ཆུགས།”
“ངས་ནི་སྔ་ལྟས་ཅི་ཞིག་མཐོང་བྱུང་།” ལའོ་སི་ཁུ་སི་ཡིས་དེ་ལྟར་བཤད།
“སྔ་ལྟས་ཟེར་རམ། T. P. ཡིས་ཁྱོད་ཀྱི་ལས་ཀ་ཚང་མ་མི་ལས་ཐུ་མེད་རེད།” ཏི་
ཨར་ཞུ་ཡིས་དེ་ལྟར་བཤད།
T. P. ཁོ་དང་ཁོན་ཏིང་ཆུང་བ་གཉིས་རྒྱབ་ལོགས་ཀྱི་ཁང་ཆུང་དེར་ཁྲིད་དེ། ལ་སེ་ཐི་དང་
མཉམ་དུ་བརྩེ་རུ་ཆུགས། ཧྥེ་ལའོ་ཉི་ཡིས་ཁོ་ཚོར་ལྟ་སྐྱོང་བྱ་ཆོག ཁྱོད་ཡ། ཁྱོད་ཀྱིས་ཨ་ཕར་
ལས་རོགས་བྱོས།
ང་ཚོས་ཟ་མ་ཟོས་རྗེས། T. P. ཡིས་ཁོན་ཏིང་ཆུང་བ་འུབས་བཏབ་སྟེ། ང་ཚོ་མཉམ་
དུ་ཁོའི་ཁང་མིག་དེར་ཕྱིན། ལ་སེ་ཐི་འདམ་བག་ཁྲོད་རྩེད་མོར་གཡེང་ཞིང་མཆིས།
T. P. ཡིས་ཁོན་ཏིང་ཆུང་བ་མར་བཞག་པ་དང་། མོ་ཡང་དེ་གར་རྩེ། ལ་སེ་ཐིར་འཕང་
ཤིང་སྟོང་པ་ཁ་ཤས་འདུག་པར་ཁོ་དང་ཁོན་ཏིང་ཆུང་བ་གཉིས་བརྩད་དེ་འཛིངས། ཁོན་
ཏིང་ཆུང་བས་འཕང་ཤིང་ཚུར་ཕྲོགས། ལ་སེ་ཐིར་ངུ་སྐད་ཤོར་བ་ན། ཧྥེ་ལའོ་ཉི་ཡིས་
ལྕགས་ཀྲིན་སྟོང་པ་ཞིག་ཁོར་རྩེད་སྤྱད་དུ་བྱིན། འཕྲོས་སུ་ངས་འཕང་ཤིང་དེ་ཚུར་བླངས་
པ་དང་། ཁོན་ཏིང་ཆུང་བས་ང་ལ་བརྡེགས། ང་ངུས་བྱུང་།
“མ་ངུ་།” ཧྥེ་ལའོ་ཉི་ཡིས་བཤད་རྒྱུར། “ཁྱོད་ངོ་མི་ཚའམ། བྱིས་པ་ཞིག་གི་རྩེད་
སྤྱད་ཕྲོགས་ན།” དེ་ལྟར། མོས་ངའི་ལག་ནས་འཕང་ཤིང་བླངས་པ་དང་ཕྱིར་ཁོན་ཏིང་
ཆུང་བར་སྤྲད།
“ཡ་ཡ། ད་མ་ངུ་།” ཧྥེ་ལའོ་ཉི་ཡིས་བཤད་རྒྱུར། “མ་ངུ་། གོ་སོང་ངམ།”
“མ་ངུ་རོགས།” ཧྥེ་ལའོ་ཉི་ཡིས་མུ་མཐུད་དུ། “དངོས་གནས་ཁྱོད་ལ་གཞུ་དགོས་
འདུག ཁྱོད་ཀྱི་རུས་པར་ཟ་འཕྲུག་ལྡང་ངམ” ཟེར། མོས་ལ་སེ་ཐི་དང་ཁོན་ཏིང་ཆུང་བ་
གཉིས་ཡར་འཐེན། “ཡར་ཤོག་དང་།” མོས་དེ་ལྟར་བཤད། ང་ཚོ་གཞི་ནས་ཕྱུགས་ཁང་
དུ་སླེབས། T. P. ཡིས་འོ་མ་འཇོ་ཞིང་། ལའོ་སི་ཁུ་སི་ཤིང་སྒམ་ཞིག་ཏུ་ཙོག་འདུག
“ཁོར་ཡང་ཅི་ཞིག་བྱུང་བ་རེད།” ལའོ་སི་ཁུ་སི་ཡིས་དེ་ལྟར་བཤད།
“ཁྱོད་ཚོས་ཁོ་འདིར་འགོག་དགོས་འདུག” ཧྥེ་ལའོ་ཉི་ཡིས་བཤད་རྒྱུར། “ཁོ་
བྱིས་པ་ཆུང་ཆུང་དང་འཛིང་རེས་བརྒྱབ་ཅིང་། ཁོ་ཚོའི་རྩེད་ཆས་ཕྲོགས། ཁྱོད་རེ་ཞིག
T.P.དང་མཉམ་དུ་སྡོད་ཅིག ད་ནི་ཁྱོད་ཁ་རོག་གེར་འདུག་མིན་བལྟ།”
“ད་ལྟ་ཁྱོད་ཀྱིས་ནུ་མགོ་གཙང་མར་ཕྱིས།” ལའོ་སི་ཁུ་སི་ཡིས་བཤད་རྒྱུར། “ན་
ནིང་དགུན་ཁར་ཁྱོད་ཀྱིས་བཞོས་པའི་བཞོན་མ་དེར་ཕྱིས་སུ་འོ་མ་འབབ་རྒྱུ་མི་འདུག
གལ་སྲིད་འདིར་ཡང་འོ་མ་མ་བབས་ཚེ། ཁོ་ཚོར་འོ་མ་འཐུང་རྒྱུ་མེད་པར་གྱུར་པ་རེད།”
ཏི་ཨར་ཞུ་ཡིས་གླུ་དབྱངས་ལེན་བཞིན་འདུག
“ཀན་ཕྱོགས་སུ་མ་འགྲོ།” T. P. ཡིས་བཤད་རྒྱུར། “མ་མས་ཁྱོད་གནས་ཀན་ལ་མ་
འགྲོ་ཞེས་བཤད་པ་ཁྱོད་ཀྱིས་མི་ཤེས་སམ།”
ཁོ་ཚོས་གླུ་དབྱངས་ལེན་བཞིན་འདུག
“ཚུར་ཤོག་དང་།" T. P. ཡིས་བཤད་རྒྱུར། “ཤོག་ཡ། ངེད་གཉིས་ཁོན་ཏིང་ཆུང་
བ་དང་ལ་སེ་ཐི་ཁོ་ཚོར་མཉམ་པོས་བརྩེ།”
ཁོན་ཏིང་ཆུང་བ་དང་ལ་སེ་ཐི་གཉིས་ཀT. P. ཡི་ཁང་ཆུང་དེའི་སྔུན་སར་འདམ་
བག་ཁྲོད་རྩེད་མོར་གཡེང་འདུག ཁང་བའི་ནང་མེ་བསྒོངས་ཤིང་། མེ་ལྕེ་རེ་འགར་མཐོ་
ལ་རེ་འགར་དམའ། ལའོ་སི་ཁུ་སི་ཐབ་འགྲམ་དུ་ཙོག་སྟེ། ནག་རོག་རོག་གི་གྲིབ་མ་ཞིག་
དང་མཚུངས།
“འདི་ནི་གསུམ་པ་རེད། གནམ་རྒན་མ།” ལའོ་སི་ཁུ་སི་ཡིས་བཤད་རྒྱུར། “ལོ་
གཉིས་སྔོན་ལ་ངས་ཁྱོད་ཚོར་བཤད་མྱོང་། གནས་འདི་མི་གཙང་བར་འདུག”
“འོ་ན་ཁྱོད་ཅིའི་ཕྱིར་གནས་འདི་དང་ཁ་མ་བྲལ་བ་ཡིན།” ཏི་ཨར་ཞུ་ཡིས་དེ
ལྟར་བཤད། མོས་ང་ཡི་གོན་པ་འཕུད་པར་རྩོམ། “ཁྱོད་ཀྱིས་མི་གཙང་ཟེར་ནས་ཁ་ལ་
ཐོགས་དོན་ཅི། དེས་ཝེ་ཨར་ཧྲིས་ཀྱང་མོན་ཧྥེ་སི་རུ་བྲོས། ད་ནི་ཁྱོད་ཀྱི་ཡིད་ཚིམས་
སོང་ངམ།”
“ཝེ་ཨར་ཧྲིས་ལ་བགེགས་དང་བར་ཆད་དེ་ཙམ་ལས་མེད་པར་སྨོན།” ལའོ་སི་ཁུ་
སི་ཡིས་དེ་ལྟར་བཤད།
ཧྥེ་ལའོ་ཉི་ནང་དུ་སླེབས།
“ ཁྱོད་ཚོས་ལས་ཀ་ཚང་མ་གྲུབ་སོང་ངམ།” ཏི་ཨར་ཞུ་ཡིས་དེ་ལྟར་བཤད།
“T.P. ཡིས་ཀྱང་འགྲུབ་ལ་ཉེ།” ཧྥེ་ལའོ་ཉི་ཡིས་བཤད་རྒྱུར། “སྲས་མོ་ཁ་ལའོ་
ལིན་གྱིས་ཁྱོད་ལ་ཁོན་ཏིང་ཆུང་བ་ཉལ་དུ་ཆུགས་གསུངས།”
“ངས་ཀྱང་ལས་ཀ་འགྲུབ་སོང་ན་རིངས་མོར་འགྲོ་ངེས།" ཏི་ཨར་ཞུ་ཡིས་བཤད་
རྒྱུར། “ལོ་ངོ་འདི་འདྲའི་མང་པོ་ཕྱིན། མོས་ཀྱང་ང་ལ་གཤོག་པ་ཐོགས་མེད་ཚུལ་
ལོས་མཁྱེན།”
“ངས་བཤད་མ་མྱོང་ངམ།” ལའོ་སི་ཁུ་སི་ཡིས་བཤད་རྒྱུར། “ཁྱིམ་ཚང་ཞིག་ལ་
མཚོན་ན། ཐ་ན་རང་གི་བྱིས་པའི་མིང་ཙམ་ཡང་གླེང་མི་རུང་ཚེ། གནས་འདི་བཀྲ་མི་
ཤིས་པའི་ངེས་གཏན་རེད།”
“ད་བཤད་མཚམས་ཞོག་དང་།” ཏི་ཨར་ཞུ་ཡིས་བཤད་རྒྱུར། “ཁྱོད་ཀྱིས་ཁོ་གཉིད་
ལས་བསླངས་ཏེ་ངུ་རུ་འཇུག་འདོད་དམ།”
“བྱིས་པ་ཞིག་སྙོར་སྐྱོང་བྱེད་པར། རང་གི་ཨ་མའི་མིང་ཡང་ཤེས་སུ་མི་འཇུག་པ་
འདི་ཅི་ཞིག་གི་དོན་རེད།” ལའོ་སི་ཁུ་སི་ཡིས་དེ་ལྟར་བཤད།
“ཁྱོད་ཀྱིས་མོར་སེམས་ཚེགས་བྱེད་དགོས་དོན་མེད།” ཏི་ཨར་ཞུ་ཡིས་བཤད་རྒྱུར།
“ཁོ་ཚང་གི་བྱིས་པ་ཚང་མ་ངས་པང་ནས་ལག་ཆགས་པ་ཡིན། ད་དུང་གཅིག་སྙོར་
བར་ཅི་ཉེས། ཁྱོད་ཀྱིས་མ་མུག་མི་འདོན་རོགས། ཁོ་གཉིད་རྩིས་རེད། རེམ་མར་གཉིད་
དུ་ཆུགས།”
“ ཁྱོད་ཚོས་མིང་གིས་བཟུང་ནས་ཤོད་དང་ཆོག" ཧྥེ་ལའོ་ཉི་ཡིས་བཤད་རྒྱུར། “སུ་
ཞིག་བཤད་ཀྱང་རུང་ཁོས་ཧ་མི་གོ་བ་རེད།”
“འོ་ན་ཁྱོད་ཀྱིས་ཚོད་ལྟ་བྱོས་དང་། ཁོས་ཧ་གོ་མིན་ལ་བལྟ།” ཏི་ཨར་ཞུ་ཡིས་བཤད་
རྒྱུར། “ཁྱོད་ཀྱིས་ཁོ་གཉིད་སྒང་ལ་ཤོད་དང་། ཁོས་གོ་སྲིད་པ་ངས་བློ་ཐག་བཅད་ཆོག”
“ཁོའི་ཤེས་ཚད་དེ་ཁྱེད་ཅག་གི་བློ་ཡུལ་ལས་ལྡབ་འགྱུར་གྱིས་འགོངས་འདུག”
ལའོ་སི་ཁུ་སི་ཡིས་བཤད་རྒྱུར། “ཁོས་ཚང་མའི་ཚེ་ཚད་ཅི་འདྲ་ཡིན་པ་ཤེས་ཡོད། དེ་ནི་
རྔོན་ཁྱི་ཞིག་གིས་རི་དྭགས་གར་ཡོད་ཚོར་ཐུབ་པ་ལྟ་བུ་རེད། གལ་སྲིད་ཁོས་ཁ་གྲག་ཐུབ་
ཚེ། ཁོ་རང་ཉིད་ནམ་ཞིག་ལ་འཆི་བ་དང་། ཡང་ན་ཁྱོད་དང་ང་ནམ་ཞིག་ལ་འཆི་བའི་
དུས་ཚོད་ཏན་ཏན་བཤད་འོང་གི་རེད།”
“ཁྱོད་ཀྱིས་ལ་སེ་ཐི་མལ་ཁྲི་ཀན་ནས་འུབས་ཐོབས་ཤོག མ་མ།” ཧྥེ་ལའོ་ཉི་ཡིས་
བཤད་རྒྱུར། “བྱིས་པ་དེས་ཁོར་གཟའ་འཕོག་ཏུ་འཇུག་ངེས་རེད།”
“ཁྱི་ཁ་ཚུམས།” ཏི་ཨར་ཞུ་ཡིས་བཤད་རྒྱུར། “ཁྱོད་འདི་འདྲའི་གླེན་ཞད་ཆེ་བ་
ལ། ཁྱོད་ཀྱིས་ཅིའི་ཕྱིར་ལའོ་སི་ཁུ་སི་ཡི་ཁ་འཁྲུག་དེར་ཉན་པ་ཡིན། མལ་ཁྲིའི་སྒང་ལ་
སོང་། པན་ཅི།”
ཏི་ཨར་ཞུ་ཡིས་ང་ལ་འཕུད་རྒྱག་ལན་འགའ་བྱས་པ་ན། ང་མལ་ཁྲིའི་སྒང་ལ་འགོས་
པ་ཡིན། ལ་སེ་ཐི་དུས་སྔ་མོ་ནས་སྟེང་དུ་མཆིས། ཁོའི་གཉིད་ཧ་ཅང་སྟུག་པར་མངོན། ཏི་
ཨར་ཞུ་ཡིས་ཤིང་ལེབ་ནར་མོ་ཞིག་བསྣམས་ཏེ་ང་དང་ལ་སེ་ཐི་གཉིས་ཀྱི་བར་ཆོད་པར་
བཅུག “ཁྱོད་ནི་རང་ཕྱོགས་སུ་ཉོལ།” ཏི་ཨར་ཞུ་ཡིས་བཤད་རྒྱུར། “ལ་སེ་ཐི་ཆུང་། ཁྱོད་
ཀྱིས་ཁོ་གཅིར་མི་རུང་།"
ཁྱོད་ད་དུང་འགྲོ་མི་ཉན། T.P. ཡིས་བཤད་རྒྱུར། ཁྱོད་སྒུགས་དང་ཟེར།
ང་ཚོས་ཁང་ཆེན་གྱི་ཟུར་ཁ་ནས་ཤིང་རྟ་རེ་རེ་བགྲོད་པར་བལྟས།
“རེམ།” T.P. ཡིས་དེ་ལྟར་བཤད། ཁོས་ཁོན་ཏིང་ཆུང་བ་པང་སྟེ། ང་ཚོ་ལན་ཀན
གྱི་གྲུ་ཁར་བརྒྱུགས་ཤིང་། དེ་དག་བརྒྱུད་པར་ཅེར།
“ཁོ་བུད་ཐལ།” T. P. ཡིས་བཤད་རྒྱུར། “ཤེལ་དྲ་ཅན་གྱི་ཤིང་རྟ་འཁོར་ལོ་ཀན་
མཐོང་སོང་ངམ། གསལ་བོར་ལྟོས་དང་། ཁོ་དེའི་ནང་ན་ཉལ་འདུག ཁྱོད་ཀྱིས་ཁོར་
ཞིབ་ཏུ་ལྟོས།”
འགྲོ། ལ་སེ་ཐི་ཡིས་དེ་ལྟར་བཤད། ངས་སྤོ་ལོ་འདི་ཁྱིམ་ལ་འཁྱེར་རྒྱུ་ཡིན། ཁྱིམ་དུ་བཞག་ན་
འབོར་མི་སྲིད། དེ་ག་ལ་རུང་། སྐུ་སྲས། འདི་ཁྱོད་ལ་སྟེར་མི་ཉན། གལ་སྲིད་མི་ཀན་ཚོས་ཁྱོད་ཀྱིས་
སྤོ་ལོ་བཟུང་འདུག་པ་མཐོང་ཚེ་བརྐུས་པ་རེད་ཅེས་སྙད་བརྐོ་སྲིད། ཧིན་སྒྲ་མ་སྒྲོག་དང་། གོ་སོང་
ངམ། གང་ལྟར། སྤོ་ལོ་འདི་ཁྱོད་ལ་སྟེར་མི་ཆོག ཁྱོད་ཀྱིས་ཁྱེར་ཡང་ཕན་ཐོགས་མེད། ཁྱོད་ཀྱིས་
སྤོ་ལོ་རྩེ་མི་ཤེས།
ཧྥེ་ལའོ་ཉི་དངT.P. གཉིས་ཀ་སྒོ་ཁའི་འདམ་བག་ཁྲོད་རྩེ་བཞིན་མཆིས། T.P. ལ་
ཤེལ་དམ་ཞིག་བདོག་པ་དེའི་ནང་དུ་འབུ་མེ་ཁྱེར་བླུགས་འདུག
“ཁྱོད་ཚོ་ཅིའི་ཕྱིར་སླར་ཡང་སྒོར་བུད་པ་ཡིན།” ཧྥེ་ལའོ་ཉི་ཡིས་དེ་ལྟར་བཤད།
“ཁྱིམ་ལ་འགྲུལ་པ་སླེབས་འདུག” ཁའེ་ཏི་ཡིས་བཤད་རྒྱུར། “ཨ་ཕས་བཤད་
ན་དོ་དགོང་བྱིས་པ་ཚང་མས་ངའི་ཁར་མཉན་དགོས་ཟེར། ངས་བལྟས་ན་ཁྱོད་དང
T. P. གཉིས་ཀྱང་དེ་བཞིན་ཡིན།”
“ངས་ཁྱོད་ཀྱི་ཁར་མི་ཉན།”ཅེ་སུང་གིས་བཤད་རྒྱུར། “ཧྥེ་ལའོ་ཉི་དང་T. P. གཉིས་
ཀས་ཀྱང་ཉན་དོན་མེད།”
“ངས་མཉན་དགོས་ཟེར་ན་ཁོ་ཚོས་མི་ཉན་ཟེར་མི་ཐུབ།” ཁའེ་ཏི་ཡིས་བཤད་
རྒྱུར། “ཡང་གཅིག་བཤད་ན། ངས་ཁོ་ཚོར་དེ་ལྟར་མི་ཟེར་ནའང་ཐང་།”
“T. P. ཡིས་སུ་ཡི་ཁར་ཡང་ཉན་མི་དཔེ།” ཧྥེ་ལའོ་ཉི་ཡིས་བཤད་རྒྱུར། “ཁོ་ཚོའི་
འདས་མཆོད་མགོ་བརྩམས་སམ།”
“ཅི་ཞིག་ལ་འདས་མཆོད་ཟེར།” ཅེ་སུང་གིས་དེ་ལྟར་བཤད།
“མ་མས་ཁྱོད་ལ་ཁོ་ཚོར་ཅི་ཡང་མ་ལབ་ཟེར་བ་མ་ཡིན་ནམ།” ཝེ་ཨར་ཧྲིས་ཀྱིས་
དེ་ལྟར་བཤད།
“འདས་མཆོད་ཅེས་པ་ནི་ཚང་མས་ངུ་ཅོ་བྱེད་པ་དེ་རེད།" ཧྥེ་ལའོ་ཉི་ཡིས་བཤད་
རྒྱུར། “ཨ་ཅེ་པེ་ལ་ཁི་ལའེ་ཤི་དུས། ཁོ་ཚོ་ཏག་ཏག་ཉིན་གཉིས་རིང་ངུས་བྱུང་།”
ཁོ་ཚོ་ཏི་ཨར་ཞུ་ཡི་ཁང་བར་ངུ་བཞིན་འདུག ཏི་ཨར་ཞུ་ཡང་ངུ་བཞིན་སྣང་། ཏི་ཨར་ཞུ་ངུ་
བའི་ཚེ་ན། ལ་སེ་ཐི་ཡིས་ཁ་རོག་སྡོད་ཅེས་ལབ། དེ་བས་ང་ཚོས་སྐད་སྒྲ་ཅི་ཡང་འབྱིན་མ་ནུས། ཡིན་
ནའང་། ཕྱིས་སུ་ང་ངུས་པ་ཡིན། ཇ་ཁང་གི་སྐས་རྐང་གཤམ་དུ་ལན་མོསཀྱང་ཟུག་སྐད་ལྷང་ལྷང་
བསྒྲགས། དེའི་འཕྲོར་ཏི་ཨར་ཞུ་ཡིས་ངུ་མཚམས་བཞག ང་ཚོའང་ཁུ་སིམ་མེར་གྱུར།
“འོ།” ཁའེ་ཏི་ཡིས་བཤད་རྒྱུར། “དེ་ནི་མི་ནག་གི་དཔེ་རེད། ང་ཚོ་མི་དཀར་
ཚོས་འདས་མཆོད་སྒྲུབ་མི་སྲིད།”
“མ་མས་ཁོ་ཚོར་ཅི་ཡང་མ་ལབ་ཟེར་བ་མ་ཡིན་ནམ། ཧྥེ་ལའོ་ཉི།” ཝེ་ཨར་ཧྲིས་
ཀྱིས་དེ་ལྟར་བཤད།
“ཁོ་ཚོར་ཅི་ཞིག་མ་ལབ་ཟེར་བ་རེད།” ཁའེ་ཏི་ཡིས་དེ་ལྟར་བཤད།
ཏི་ཨར་ཞུ་ངུས་ཏེ། ངུ་སྐད་ནི་ཚུར་ཕྱོགས་སུ་མཆེད་ཡོང་། ངའང་ངུས་པ་ཡིན། ལན་མོས་ཀྱང་
སྐས་རྐང་གཤམ་དུ་ཟུག་སྐད་བསྒྲགས། ལ་སེ་ཐི་དང་ཧྥེ་ལའོ་ཉི་གཉིས་ཀྱིས་སྒེའུ་ཁུང་ལས་ང་ཚོ་
ཕྱུགས་ཁང་དུ་ཁྲིད་ཅིག་ཅེས་འུར་བརྒྱབ། དེ་ལྟའི་འ་འུར་ཟང་ཟིང་ཁྲོད་ངས་ཟ་མ་གཡོ་མི་ཐུབ་པར་
འདུག ད་དུང་ཁྱི་ངན་དེ་ཚོ་མ་ལུས་ཕར་ཁྲིད་དང་།
ང་མི་འགྲོ། ལ་སེ་ཐི་ཡིས་དེ་ལྟར་བཤད། གནས་ཀན་དུ་སྤོ་བོར་འཕྲད་ཀྱང་སྲིད། མདང་དགོང་
ངས་ཁོ་མཐོང་བ་ཡིན། ཁོས་ད་དུང་ཕྱུགས་ཁང་ནང་ནས་ལག་གཡུག་བྱེད་བཞིན་འདུག
“ངས་ནི་མི་དཀར་ཚོས་ཅིའི་ཕྱིར་འདས་མཆོད་མི་སྒྲུབ་དོན་འདྲི་བར་འདོད།” ཧྥེ་
ལའོ་ཉི་ཡིས་བཤད་རྒྱུར། “མི་དཀར་ཡིན་ནའང་འཆི་བར་བཟློག་ཐབས་མེད། ཁྱོད་ཀྱི་
ཨ་ཡེ་ཡང་མི་ནག་བཞིན་དུ་ཤི་སོང་བ་མ་རེད་དམ།”
“ཁྱི་ཁོ་ན་ད་གཟོད་འཆི་ངེས་རེད།” ཁའེ་ཏི་ཡིས་བཤད་རྒྱུར། “ཐེངས་དེར་ནན་
ཞི་གྲོག་རོང་དུ་ལྷུང་རྗེས། ལའོ་སི་ཁུ་སི་ཡིས་མདེའུ་གཅིག་གིས་བསད། ཕྱིས་སུ་བྱ་རྒོད་
འགའ་འཁོར་ཏེ། སྐྱི་ལྤགས་མ་ལུས་ཧྲལ་ཧྲུལ་དུ་བཏང་།”
ཀེང་རུས་ཐམས་ཅད་གྲོག་རོང་གི་ཕྱི་རུ་ཡན་ཞིང་། འཇིགས་ཡེར་ཡེར་གྱི་གྲོག་རོང་
དུ་ནག་རོག་རོག་གི་འཁྲི་ཤིང་ཐར་ཐོར་དུ་སྐྱེས། འཁྲི་ཤིང་ཟླ་ངོགས་སུ་དཀྲིས་པའི་ཚེ།
འགུལ་མེད་ཀྱི་བེམ་རོ་དང་ཀུན་ནས་མཚུངས། རྗེས་སུ་ཁོ་ཚོ་ཚང་མ་འགུལ་ཙམ་ཡང་མི་
བྱེད། ཁོར་ཡུག་མ་ལུས་མུན་པས་གཡོགས། ཁོ་བོ་གཉིད་ལས་སད་དེ་མིག་ཟུང་ཕྱེ་བ་ན།
ཨ་མའི་སྐད་སྒྲ་ཐོས་པ་དང་། བྲེད་ཤའི་ངང་བསྐྱོད་པའི་ཐྲིག་སྒྲ་རྣ་བར་ལྷུང་། ངས་སླར་
ཡང་དྲི་མ་དེའི་རིགས་བསྣམས་བྱུང་། དེའི་མུར་ཁང་བའི་རྣམ་པ་འབུར་དུ་ཐོད་ནའང་།
ངས་ནི་མིག་ཟུང་བཙུམས་པ་ཡིན། འོན་ཀྱང་། ང་ལ་གཉིད་མ་ཁུགས། ངས་དྲི་མ་དེའི་
རིགས་བསྣམས་སོང་། T. P. ཡིས་ངའི་མལ་གོས་ཀྱི་ཁབ་གཟུང་བཀྲོལ།
“སྐད་མ་ཕྱུང་།” ཁོས་བཤད་རྒྱུར། “ཁ་རོག
ཡིན་ནའང་ངས་དྲི་མ་དེའི་རིགས་ཚོར་སོང་། T.P.ཡིས་ང་དྲ་མ་དྲུད་ལ་བྲེལ་
སྟབས་ངང་གོན་པ་གོན་རོགས་བྱས།
“འུར་མ་རྒྱག པན་ཅི།” ཁོས་བཤད་རྒྱུར། “འུ་གཉིས་ངེད་ཚང་གི་ཁང་ཆུང་དེར་
འགྲོ། ཁྱོད་ངེད་ཚང་ལ་འགྲོ་རྒྱུར་མོས་པ་མ་རེད་དམ། ཧྥེ་ལའོ་ཉི་ཡང་དེ་གར་ཡོད། འུར་
མ་རྒྱག ཁ་རོག ”
ཁོས་ང་ཡི་ལྷམ་སྒྲོག་བརྒྱབ་པ་དང་ཞྭ་མོ་བསྐོན་རྗེས། ངེད་གཉིས་སྒོ་ཕྱིར་ཐོན།
སྐས་ཁའི་གློག་སྒྲོན་གཅིག་བཀར་འདུག ཁྱམས་རའི་ཕ་རོལ་ནས་ཨ་མའི་སྐད་སྒྲ་
མཆེད་འོངས།
“ཁ་རོག པན་ཅི།” T. P. ཡིས་བཤད་རྒྱུར། “ངེད་གཉིས་མྱུར་དུ་སྒོ་ཕྱིར་འགྲོ།”
སྒོ་གླེགས་ཡ་གཅིག་ཕྱེ་བའི་སྐད་ཅིག་ཉིད་དུ། དྲི་མ་དེའི་རིགས་སྔར་ལས་ཀྱང་སྟུག་
པོར་གྱུར། མགོ་བོ་ཞིག་སྒོ་སྲུབས་ནས་ཕྱིར་བསྲིངས། དེ་ནི་ཨ་ཕ་མ་རེད། ཨ་ཕར་ནད་
ཕོག་སྟེ་ནང་དུ་ཉལ་ཡོད།
“ཁྱོད་ཀྱིས་ཁོ་སྒོ་ཕྱིར་འཁྲིད་ན་མི་བཟང་ངམ།”
“ངེད་གཉིས་ཏག་ཏག་ལ་འགྲོ་རྩིས་ཡོད།” T. P. ཡིས་དེ་ལྟར་བཤད། ཏི་ཨར་ཞུ་
སྐས་རྐང་འགོས་ནས་ཡར་སླེབས།
“འུར་མ་རྒྱག” མོས་བཤད་རྒྱུར། “འུར་མ་རྒྱག ཁོ་ཁྲིད་དེ་འུ་ཚང་ལ་སོང་། T.P.
ཧྥེ་ལའོ་ཉིར་ཤོད་ལ་ཁོར་མལ་ས་བཅའ་རུ་ཆུགས། ཁྱོད་ཚོས་ཁོར་བདག་སྐྱོང་ལེགས་པོ་
བྱོས། འུར་མ་རྒྱག པན་ཅི། T. P. དང་མཉམ་དུ་སོང་།”
མོ་ཨ་མའི་སྐད་སྒྲ་མཆེད་པའི་ཕྱོགས་སུ་དེངས།
“རབ་ཡིན་ན་ཁོ་གནས་དེར་འདུག་ཏུ་ཆུགས།” སྐད་ཆ་བཤད་མཁན་དེ་ཨ་ཕ་མ་
རེད། ཁོས་ཁང་སྒོ་བརྒྱབ་ཀྱང་། ངས་ནི་དྲི་མ་དེའི་རིགས་སྔར་བཞིན་སྣོམ་ཐུབ་པར་འདུག
ངེད་གཉིས་སྐས་རྐང་ལས་བབས། སྐས་རྐང་མར་འཁོར་གྱིས་ནག་རོག་རོག་གི་
གནས་གང་ཞིག་ཏུ་བརྟོལ་འདུག T.P. ཡིས་ངའི་ལག་སྣེར་འཇུས་ཤིང་། ང་ཚོ་སྒོ་ཕྱིར་
བུད་དེ། ཕྱི་རོལ་གྱི་མུན་ནག་ཁྲོད་འཛུལ། ཏན་ཨེར་ཕྱི་རའི་ནང་ཙོག་པ་དང་། ཟུག་
སྐད་འབྱིན་བཞིན་འདུག
“དེས་ཀྱང་ཚོར་འདུག” T.P.ཡིས་བཤད་རྒྱུར། “ཁྱོད་ཀྱིས་ཀྱང་འདི་ལྟར་
ཤེས་པ་ཡིན་ནམ།”
ང་ཚོ་སྐས་རྐང་ལས་རིམ་གྱིས་མར་བབས། ང་ཚོའི་གྲིབ་གཟུགས་སྐས་རྐང་ཐོག་
ཏུ་ལྷུང་།
“ངས་ཁྱོད་ཀྱི་གཡོགས་མ་བརྗེད་སོང་།” T. P. ཡིས་བཤད་རྒྱུར། “ཁྱོད་ཀྱིས་
གཡོགས་མ་གོན་ན་བཟང་། ཡིན་ནའང་། ང་ཕྱིར་འགྲོ་རྒྱུར་ཚེགས་ཀ་སྐྱེས།
ཏན་ཨེར་གྱིས་ཟུག་སྐད་འབྱིན་བཞིན་འདུག
“ཁྱོད་ཀྱིས་ཧ་ཧིན་མ་ཟེར་དང་།” T. P.ཡིས་དེ་ལྟར་བཤད། ང་ཚོའི་གྲིབ་གཟུགས་
སྐྱོད་ཅིང་མཆིས། ཏན་ཨེར་གྱི་གྲིབ་གཟུགས་ཁ་མལ་དུ་གནས། འོན་ཀྱང་། དེས་ཟུག་
སྐད་འབྱིན་པའི་ཚེ། གྲིབ་གཟུགས་ཀྱང་མཉམ་དུ་ཟུག་པར་བྱེད།
“ཁྱོད་ཀྱིས་འདི་ལྟར་འུར་བརྒྱབ་ན། ངས་ཁྱོད་ཁྱིམ་ལ་འཁྲིད་ཐབས་མི་འདུག” T.
P. ཡིས་བཤད་རྒྱུར། “ཁྱོད་སྔོན་ཆད་ནས་བཟུང་སུན་སྤྱད་ཅིག་ཡིན། ད་ལྟ་ལྷག་ཏུ་སྦལ་
ནག་ལྟར་ཅ་ཅོ་འབྱིན་པས་སྨོས་མ་དགོས་པ་རེད། འགྲོ།”
ང་ཚོས་རང་ཉིད་ཀྱི་གྲིབ་མ་དྲུད་དེ། གྱོ་མོ་བཏིང་བའི་ལམ་ཕྲན་དེད་ནས་སྔོན་དུ་
བསྐྱོད། ཕག་ཁང་ནས་ཕག་གི་དྲི་མ་མཆེད་འོངས། བཞོན་མ་དེ་ས་སྟོང་ཞིག་ཏུ་འགྲེང་ཞིང་།
ང་ཚོར་ཕྱོགས་ནས་སྐྱུག་ལྡད་བྱེད། ཏན་ཨེར་གྱིས་སླར་ཡང་ཟུག་སྐད་ལྷང་ལྷང་བསྒྲགས།
“ཁྱོད་ཀྱིས་གྲོང་རྡལ་ཡོངས་རྫོགས་དཀྲོག་རྒྱུ་ཡིན་ནམ།” T.P.ཡིས་བཤད་རྒྱུར།
“ཁྱོད་ཀྱིས་ཨག་མ་བཏབ་ན་མི་ཆོག་གམ།”
ང་ཚོས་ཨ་དཔལ་གྱིས་ཆུ་འགྲམ་དུ་རྩྭ་ལ་རོལ་པ་མཐོང་། ང་ཚོ་གྲམ་ཁར་སླེབས་
དུས་ཟླ་བ་ཆུ་ནང་དུ་ཟུག་འདུག
“མི་ཆོག སྐུ་སྲས།” T.P.ཡིས་མུ་མཐུད་དུ། “གནས་འདི་ད་དུང་ཡང་ཐག་ཉེ་
སར་མཆིས། ངེད་གཉིས་འདི་གར་སྡོད་མི་རུང་། འགྲོ། ཁྱོད་ཀྱིས་ལྟོས་དང་། དོར་མའི་
འདབས་ཀ་ཚང་མ་སྦངས་འདུག ཡར་ལྡོངས་ལ་ཚུར་ཤོག” ཏན་ཨར་གྱི་ཟུག་སྐད་སླར་
ཡང་མཆེད།
ཧྲག་སྒྲ་གྲག་པའི་རྩྭ་གསེབ་ཏུ། གྲམ་ཆུང་དེའི་རྣམ་པ་ཕྱི་རུ་མངོན། ཀེང་རུས་དེ་དག་
འཁྲི་ཤིང་ནག་པོའི་ཕྱོགས་བཞིར་གྲམ།
“ཆོག་གི ” T. P. ཡིས་བཤད་རྒྱུར། “ཁྱོད་ཀྱིས་འུར་བརྒྱབ་ན་འདོད་ཚེ་རྒྱོབས་
དང་ཆོག ཁྱོད་ཀྱི་མདུན་ཕྱོགས་ནི་མུན་ནག་དང་དབྱིན་མུའུ་ཉི་ཤུའི་རྩྭ་ར་རེད། ཁྱོད་
ཀྱིས་གནམ་ས་འགེངས་པར་བྱས་ཀྱང་སྐྱོན་མེད།”
T. P. གྲམ་ཆུང་དུ་ཉལ། ང་མར་ཙོག་ཅིང་། ཀེང་རུས་དེ་དག་ལ་བསམ་བློ་འཁོར།
སྔོན་དུས་བྱ་རྒོད་ཀྱིས་གནས་འདིར་ནན་ཞི་རྒུམ་རྗེས། ཞེ་ལྷོད་ལྷོད་དང་ལྗིད་ཏིག་ཏིག་
ངང་གཤོག་ནག་རིང་བོ་བརྡབས་ཏེ་གྲམ་ཆུང་གི་བར་སྣང་དུ་འཕུར་བར་ངེས།
ང་ཚོ་སྔུན་མར་གནས་འདིར་སླེབས་ཚེ། དེ་ད་རུང་ངའི་ལུས་ན་ཡོད། ལ་སེ་ཐི་ཡིས་དེ་ལྟར་
བཤད། ངས་ཕྱིར་བཏོན་ཏེ་ཁྱོད་ལ་བསྟན་མྱོང་། ཁྱོད་ཀྱིས་ཀྱང་མིག་གིས་མཐོང་བ་མ་རེད་དམ།
ངས་ནི་གནས་འདིར་ཁུག་མ་གློངས་ནས་ཁྱོད་ལ་བསྟན་པ་ཡིན།
“ཁྱོད་ཀྱིས་བལྟས་ན་བྱ་རྒོད་ཀྱིས་ཨ་ཡེ་རྒན་མོའི་སྐྱི་ལྤགས་གཙབས་ཧྲལ་དུ་
གཏང་སྲིད་དམ།” ཁའེ་ཏི་ཡིས་བཤད་རྒྱུར། “ཁྱོད་སྨྱོས་འདུག”
“ཁྱོད་གཏེ་བོ་ཐ་ཤལ་རང་རེད།” ཅེ་སུང་གིས་དེ་ལྟར་བཤད། ཁོ་ངུས་བྱུང་།
“ཁྱོད་ད་གཟོད་ངན་དགུ་ཚང་བའི་མི་རེད།” ཁའེ་ཏི་ཡིས་དེ་ལྟར་བཤད། ཅེ་སུང་
ངུ་བཞིན་མཆིས། ཁོས་ལག་པ་ཟུང་གློ་ཁུག་ཏུ་བཅུག་འདུག
“ཅེ་སུང་ནར་སོན་ན་སྦྱིན་བདག་ཆེན་མོ་ཞིག་ཏུ་འགྱུར་ཁོ་ཐག་རེད།” ཝེ་ཨར་
ཧྲིས་ཀྱིས་བཤད་རྒྱུར། “ཁོས་ནམ་ཡང་སྒོར་མོ་སྤར་བཅིངས་བྱས་ཏེ་ལྷོད་མི་སྲིད།”
ཅེ་སུང་མུ་མཐུད་དུ་རྣོང་བཞིན་མཆིས།
“ཁྱོད་ཀྱིས་ལྟོས་དང་། ཁོར་ངུ་ཁ་བསླངས་ཏེ་མཚམས་ཆད་རྒྱུ་མི་འདུག” ཁའེ་ཏི་
ཡིས་བཤད་རྒྱུར། “ད་མ་ངུ་། ཅེ་སུང་། བྱ་རྒོད་ཇི་ལྟར་ཨ་ཡེ་རྒན་མོའི་ཁང་བར་འཕུར་
ཐུབ་བམ། ཨ་ཕས་དེ་ཚོ་གཏན་ནས་ཡོང་དུ་འཇུག་མི་སྲིད། ཁྱོད་ཀྱིས་བྱ་རྒོད་སླེབས་ནས་
ལྭ་བ་འཕུད་དུ་འཇུག་སྲིད་དམ།ད་ཆོག་གི མ་ངུ་རོགས།”
ཅེ་སུང་གིས་ངུ་མཚམས་བཞག “ཧྥེ་ལའོ་ཉི་ཡིས་བཤད་ན་དེ་ནི་འདས་མཆོད་རེད་
ཟེར།” ཁོས་དེ་ལྟར་བཤད།
“སུས་བཤད་དམ། ག་ལ་ཡིན།” ཁའེ་ཏི་ཡིས་བཤད་རྒྱུར། “དེ་ནི་བྲོ་ཚོགས་རེད།
ཧྥེ་ལའོ་ཉི་ཡིས་ཅི་ཡང་མི་ཤེས། ཁོར་ཁྱོད་ཀྱི་འབུ་མེ་འཁྱེར་དགོས་འདོད་པ་ཁོ་ན་རེད།
T.P. འདི་འཛིན་རོགས་བྱོས་དང་།”
T.P. ཡིས་འབུ་མེ་འཁྱེར་བཅུག་པའི་ཤེལ་དམ་དེ་བདག་ལ་གཏད།
ངས་བལྟས་ན། གལ་སྲིད་ང་ཚོ་འགྲུལ་ཁང་གི་དྲ་མའི་གཤམ་ལ་བསྐོར་ཐུབ་ཚེ།
ཅིས་ཀྱང་གནས་ཚུལ་རེ་གཉིས་མཐོང་ཐུབ་ངེས།” ཁའེ་ཏི་ཡིས་བཤད་རྒྱུར། “སྐབས་
དེར་ཁྱོད་ཚོས་ངའི་སྐད་ཆར་ཡིད་ཆེས་བྱ་སྲིད།”
“ངས་སྔར་ནས་ཤེས་ཡོད།” ཧྥེ་ལའོ་ཉི་ཡིས་བཤད་རྒྱུར། “ང་ཕར་སོང་ནས་བལྟ་
དགོས་དོན་མེད།”
“ཁྱོད་ཀྱིས་རེམ་མར་ཁ་ཚུམས། ཧྥེ་ལའོ་ཉི།” ཝེ་ཨར་ཧྲིས་ཀྱིས་བཤད་རྒྱུར། “མ་
པས་ཁྱོད་ལ་གཅར་ཁོ་ཐག་རེད།”
“འོ་ན་ཁྱོད་ཀྱིས་བཤད་ན་ཅི་རེད།" ཁའེ་ཏི་ཡིས་དེ་ལྟར་བཤད།
“གང་ལྟར། ངས་ཤེས་ཡོད།” ཧྥེ་ལའོ་ཉི་ཡིས་དེ་ལྟར་བཤད།
“ཤོག་དང་།” ཁའེ་ཏི་ཡིས་བཤད་རྒྱུར། “ང་ཚོས་ཁང་སྔུན་བསྐོར་ནས་འགྲོ།”
ངེད་ཅག་ཆས་མགོ་བརྩམས།
“T. P. ཡིས་ཁོ་རང་གི་འབུ་མེ་འཁྱེར་དགོས་ཟེར།” ཧྥེ་ལའོ་ཉི་ཡིས་དེ་ལྟར་བཤད།
“ཁོར་ཡུད་ཙམ་རིང་བརྩེ་རུ་བཅུག་ན་ཅི་ཉེས། T.P.” ཁའེ་ཏི་ཡིས་བཤད་
རྒྱུར། “ང་ཚོས་ཁྱོད་ལ་ཕྱིར་སྤྲོད་ངེས།”
“ཁྱོད་ཚོས་དུས་ནམ་ཡང་འབུ་མེ་འཁྱེར་གཟུང་མི་འདོད།"” ཧྥེ་ལའོ་ཉི་ཡིས་དེ་
ལྟར་བཤད།
“གལ་སྲིད་ངས་ཁྱོད་དངT. P. གཉིས་འགྲོ་རུ་བཅུག་ཚེ། ཁྱོད་ཀྱིས་ཁོར་བརྩེ་རུ་
འཇུག་གམ།” ཁའེ་ཏི་ཡིས་དེ་ལྟར་བཤད།
“མི་སུ་ཞིག་གིས་ཀྱང་ང་དངT. P.གཉིས་ཀར་སེམས་ཁུར་བྱས་མ་མྱོང་། ད་དུང་
ཁྱོད་ཀྱི་ངག་བཀོད་ལའང་མཉན་དགོས།”
“གལ་སྲིད་ངས་ཁྱོད་གཉིས་ཀས་ཉན་མི་དགོས་ཟེར་ན། ཁྱོད་ཀྱིས་ཁོར་བརྩེ་རུ་
འཇུག་གམ།” ཁའེ་ཏི་ཡིས་དེ་ལྟར་བཤད།
“དེ་ཆོག་གི” ཧྥེ་ལའོ་ཉི་ཡིས་བཤད་རྒྱུར། “ཁོར་བརྩེ་རུ་ཆུགས་དང་། T.P. འུ་
ཅག་སོང་ནས་ཁོ་ཚོ་ཇི་ལྟར་ཆོ་ངེ་འདེབས་པར་བལྟ།”
“ཁོ་ཚོས་ཆོ་ངེ་འདེབས་མི་སྲིད།” ཁའེ་ཏི་ཡིས་བཤད་རྒྱུར། “ངས་ཁྱོད་ཚོར་
བཤད་པ་མིན་ནམ། དེ་ནི་བྲོ་ཚོགས་རེད། ཁོ་ཚོས་ངུ་ངག་བྱེད་ཀྱིན་འདུག་གམ། ཝེ་
ཨར་ཧྲིས།”
“འུ་ཅག་གནས་འདིར་སྡོད་རྐྱང་བྱས་ཚེ། ཁོ་ཚོས་ཅི་ཞིག་བྱེད་ཀྱིན་པ་ཤེས་མི་
སྲིད།” ཝེ་ཨར་ཧྲིས་ཀྱིས་དེ་ལྟར་བཤད།
“འགྲོ།” ཁའེ་ཏི་ཡིས་བཤད་རྒྱུར། “ཧྥེ་ལའོ་ཉི་དང་T.P.གཉིས་ཀྱིས་ངའི་ཁར་མ་
མཉན་ཡང་ཆོག གཞན་ཚང་མས་ཡིན་གཅིག་མིན་གཉིས་ངའི་ཚིག་བརྩི་དགོས། ཁྱོད་
ཀྱིས་ཁོ་པང་དུ་བླང་ན་བཟང་། ཝེ་ཨེར་ཞུ། ས་རུབ་འདུག”
ཝེ་ཨར་ཧྲིས་ཀྱིས་ང་འུབས་པར་བཏབ་ཅིང་། ང་ཚོ་ཇ་ཁང་གི་གྲུ་ཁ་བསྐོར་ནས་ཕྱིན།
ང་ཚོས་ཁང་བའི་ཟུར་ཁ་ནས་ཕྱི་རོལ་ཏུ་བལྟས་པ་ན། ཤིང་རྟའི་གློག་འོད་གཞུང་ལམ་ནས་
ཚུར་འཕྲོས་པ་མཐོང་།T. P. ཕྱིར་ས་དོང་གི་སྒོ་ཁར་དཀྱོགས་ཏེ་སྒོ་ཕྱེ།
“ཁྱོད་ཀྱིས་ནང་དུ་ཅི་ཞིག་ཡོད་པ་ཤེས་སམ།” T.P. ཡིས་བཤད་རྒྱུར། “བུལ་ཆུ་འདུག
ངས་སྐུ་ཞབས་ཅེ་སུང་གིས་ཐུ་བ་གང་ཁྱེར་འོངས་པ་མཐོང་། ཁྱོད་འདི་གར་ཅུང་ཙམ་སྒུགས་དང་།”
T. P. ཕར་སོང་སྟེ་ཇ་ཁང་ནང་ཕྱོགས་སུ་མིག་ཉུལ་ཞིག་བྱས། ཏི་ཨར་ཞུས་ཀྱིས་བཤད་རྒྱུར།
“ཁྱོད་ཀྱིས་རྐུན་མིག་ལིང་ལིང་གིས་ལྐོག་ལྟ་བྱེད་བཞིན་ཡོད་དམ། པན་ཅི་གང་དུ་ཡོད།”
ཁོ་ཕྱི་རུ་འདུག T.P. ཡིས་དེ་ལྟར་བཤད།
སོང་ནས་ཁོར་ལྟོས་ཤིག ཏི་ཨར་ཞུས་ཀྱིས་བཤད་རྒྱུར། ཁོ་ར་ཆེན་དུ་ཡོང་གི་མ་བཅུག་
པས་ཆོག
“ལགས་སོ། །” T. P. ཡིས་བཤད་རྒྱུར། “ཁོ་ཚོས་མགོ་བརྩམས་ཟིན་ནམ།”
“ཁྱོད་མྱུར་དུ་སོང་ནས་བྱིས་པ་དེར་ལྟ་སྐྱོང་གྱིས། ཁོ་ནང་དུ་ཡོང་མི་རུང་།” ཏི་
ཨར་ཞུས་ཀྱིས་བཤད་རྒྱུར། “ངས་ལས་ཀ་མ་འགྲུབ་པར་ལུས་ཡོད།”
སྦྲུལ་ཞིག་མཐིལ་ཤིང་གི་ཞབས་ནས་ཡར་འཇུར་ཡོང་། ཅེ་ཧྲང་གིས་ཁོ་སྦྲུལ་ལ་
མི་སྐྲག་ཟེར། ཁའེ་ཏི་ཡིས་ཁོ་ཞེད་པར་ངེས་ཏེ། མོ་རང་ཉིད་ལ་སྣང་དོགས་སྤུ་ཙམ་ཡང་
མེད་ཅེས་ལབ། ཝེ་ཨར་ཧྲིས་ཀྱིས་ཁ་བསབས་རྒྱུར། དོན་དུ་ཁོ་གཉིས་ཀ་སྐྲག་ཁོ་ཐག་རེད།
ཁའེ་ཏི་ཡིས་དེ་མ་ཐག་ཁྱི་ཁ་ཚུམས་ཞེས་སྨྲས། མོའི་སྐད་གདངས་ནི་ཨ་ཕ་དང་གཅིག་
འདྲ་རེད།
ད་ལྟ་ཁྱོད་ཀྱིས་འུར་རྒྱག་མི་རུང་། T.P.ཡིས་བཤད་རྒྱུར། ཁྱོད་ལ་འདི་ལྟའི་དབུགས་ལྡན་
སྐོམ་ཆུ་དགོས་སམ།
ཅ་ག་དེས་བདག་གི་སྣ་དང་མིག་ལ་སོགས་སྦྲིད་འཐོམ་འཐོམ་བྱས།
གལ་སྲིད་ཁྱོད་ཀྱིས་མི་འཐུང་ན་ང་ལ་བྱིན་པས་ཆོག T.P.ཡིས་བཤད་རྒྱུར། འགྲིག་སོང་།
ལག་ལ་ཆུད་ཐལ། ད་ལྟ་བདག་དམ་མེད་སྒང་དུ། ང་ཚོས་ད་རུང་ཤེལ་དམ་གཅིག་བླང་ན་འགྲིག
ཁྱོད་ཀྱིས་འུར་མ་རྒྱག་རོགས།
ང་ཚོས་འགྲུལ་ཁང་གི་དྲ་མའི་ཕྱི་རོལ་ཏུ་ལྗོན་ཤིང་ཞིག་ཡོད་པ་དེའི་གྲིབ་བསིལ་
འོག་འགྲོ་མཚམས་བཞག ཝེ་ཨར་ཧྲིས་ཀྱིས་ང་ཐང་ལ་བཞག་པ་དང་། བརླན་ཤིག་ཤིག་
གི་རྩྭ་གསེང་དུ་འགྲེང་། གནས་འདི་ཧ་ཅང་འཁྱགས། སྒེའུ་ཁུང་ཡོད་ཚད་གློག་སྒྲོན་གྱིས་
གསལ་འདུག
“ཨ་ཡེ་རྒན་མོ་ཁང་མིག་དེར་འདུག” ཁའེ་ཏི་ཡིས་བཤད་རྒྱུར། “ད་ལྟ་མོ་ཉིན་
རྒྱུན་སྙུང་བཞིན་ཡོད། རྗེས་མར་མོའི་ནད་དྲག་སྐྱེད་བྱུང་ཚེ། ང་ཚོ་སྒོ་ཕྱིར་སོང་ནས་ཟ་
མ་གཡོ་ཆོག”
“གང་ལྟར། ངས་ཅི་ཞིག་ཡིན་པ་ཤེས་ཡོད།” ཧྥེ་ལའོ་ཉི་ཡིས་དེ་ལྟར་བཤད།
ལྗོན་ཤིང་ཧྲག་ཧྲག་ཏུ་གྲག རྩྭ་ལོའང་ཧྲག་ཧྲག་ཏུ་གྲག
“ད་དུང་ཕར་སོང་ན་ང་ཚོར་སིབ་ནད་བྱུང་དུས་ཀྱི་ཉལ་ས་དེ་རེད།” ཁའེ་ཏི་ཡིས་
བཤད་རྒྱུར། “ཁྱོད་དངT. P. གཉིས་ལ་གནས་གང་ནས་བྱུང་བ་རེད། ཧྥེ་ལའོ་ཉི།”
“ང་ཚོ་རྒྱུན་དུ་ཉལ་ས་ནས་བྱུང་བ་ཡིན་ངེས། ངས་བསམས་ན།” ཧྥེ་ལའོ་ཉི་ཡིས་
དེ་ལྟར་བཤད།
“ ཁོ་ཚོས་ད་དུང་མགོ་བརྩམས་མི་འདུག” ཁའེ་ཏི་ཡིས་དེ་ལྟར་བཤད།
ཁོ་ཚོས་ལམ་སང་མགོ་བརྩམ་རྒྱུ་རེད། T.P.ཡིས་བཤད་རྒྱུར། ཁྱོད་རེ་ཞིག་ཁ་མལ་འདིར་
འགྲེངས་ནས་སྡོད། ང་སོང་སྟེ་སྒམ་ཆུང་ཀན་ཚུར་འདྲུད་ཡོང་། དེས་ན་ང་ཚོས་སྒེའུ་ཁུང་ནང་རོལ་
གྱི་གནས་ཚུལ་མཐོང་ཐུབ། ཤོག་དང་། ང་ཚོས་དབུགས་ལྡན་སྐོམ་ཆུ་འདི་འཐུང་བར་བྱ། སྐོམ་ཆུ་དེ་
འཐུངས་པས། ངའི་གྲོད་པར་འུག་པ་ཞིག་གིས་ཐན་སྐད་སྒྲོག་པ་དང་མཚུངས།
ང་ཚོས་དབུགས་ལྡན་སྐོམ་ཆུ་འཐུངས་རྗེས། T. P. ཡིས་ཤེལ་དམ་སྟོང་པ་དག་
ལྕགས་དྲ་ཁྲ་ཁྲའི་ནང་བླུགས་པ་དང་། ཁང་བའི་ཞབས་ལ་བརྫངས་ཏེ་ཕར་ཕྱིན། ངས་
འགྲུལ་ཁང་ལས་མཆེད་པའི་ཁོ་ཚོའི་སྐད་སྒྲ་ཐོས་པར་གྱུར། ང་ལག་ཟུང་ལ་བརྟེན་ནས་
གྱང་ངོས་སུ་འགོས། T. P. ཡིས་ཤིང་སྒམ་ཞིག་ངའི་ཕྱོགས་སུ་དྲུད་ཅིང་འོང་། ཁོ་དེ་གར་
འགྲེ་ལོག་ཤོར་བ་ན། གད་མོ་ཐག་གེར་བགད། ཁོ་ས་རུ་གན་རྐྱལ་དུ་ཉལ་ཏེ། རྩྭ་གསེབ་
ལ་ཅེར་ནས་ཧ་ཧོ་མཚམས་མི་ཆད། ཁོ་ཡར་ལངས་འཕྲོས་སུ། ཤིང་སྒམ་དེ་སྒེའུ་ཁུང་གི་
གཤམ་དུ་བསྣུར། ཁོས་བསྲན་ཚུགས་ཅི་ཐུབ་ཀྱིས་དགོད་སྒྲ་ཁོང་དུ་མིད།
“ང་ཧབ་ཆ་འཆོར་བར་དོགས།” T. P. ཡིས་བཤད་རྒྱུར། “ཁྱོད་ཤིང་སྒམ་སྟེང་
འགོས་ཏེ། ཁོ་ཚོས་མགོ་བརྩམས་མིན་ལ་ལྟོས་དང་།”
“ཁོ་ཚོས་ད་དུང་མགོ་བརྩམས་མི་འདུག རྒྱུ་མཚན་ནི་རོལ་ཚོགས་སླེབས་མེད་
པས་རེད།” ཁའེ་ཏི་ཡིས་དེ་ལྟར་བཤད།
“ཁོ་ཚོར་རོལ་ཚོགས་གཏན་ནས་དགོས་དོན་མེད།” ཧྥེ་ལའོ་ཉི་ཡིས་དེ་ལྟར་བཤད།
“ཁྱོད་ཀྱིས་ཇི་ལྟར་ཤེས་པ་ཡིན།” ཁའེ་ཏི་ཡིས་དེ་ལྟར་བཤད།
“ངས་ལོས་ཤེས།” ཧྥེ་ལའོ་ཉི་ཡིས་དེ་ལྟར་བཤད།
“དོན་དུ་ཁྱོད་ཀྱིས་ཅི་ཡང་མི་ཤེས།” ཁའེ་ཏི་ལྗོན་ཤིང་གི་མདུན་སར་ལྷགས་ཏེ།
“ང་ཡར་ཁྱོགས་དང་། ཝེ་ཨར་ཧྲིས” ཞེས་བཤད།
“ཁྱོད་ཀྱི་ཨ་ཕས་ཁྱོད་སྡོང་མགོར་མ་འགོས་ཞེས་གདམས་པ་མིན་ནམ།” ཝེ་ཨར་
ཧྲིས་ཀྱིས་དེ་ལྟར་བཤད།
“དེ་ནི་གནའ་གནའ་ཞིག་གི་སྐད་ཆ་རེད།” ཁའེ་ཏི་ཡིས་བཤད་རྒྱུར། “ད་ལྟ་ང་
རང་ཉིད་ཀྱིས་ཀྱང་བརྗེད་འདུག གཙོ་བོ་ཡིན་ན། དོ་དགོང་ང་ལ་ཁ་བཀོད་པ་བྱོས་ཞེས་
གདམས་པ་དེ་རེད། ཁོས་དེ་ལྟར་མ་བཅོལ་ལམ།”
“ངས་ཁྱོད་ཀྱི་བཀོད་འདོམས་ལ་མི་ཉན།” ཅེ་སུང་གིས་བཤད་རྒྱུར། “ཧྥེ་ལའོ་ཉི་
དང T. P. གཉིས་ཀྱིས་ཀྱང་མཉན་མི་སྲིད།”
“ང་ཡར་ཁྱོགས་དང་། ཝེ་ཨར་ཧྲིས།” ཁའེ་ཏི་ཡིས་དེ་ལྟར་བཤད།
“ཆོག་གི” ཝེ་ཨར་ཧྲིས་ཀྱིས་བཤད་རྒྱུར། “རྗེས་སོར་ལྕག་ཚན་ཉོ་མཁན་དེ་ཁྱོད་
རང་ཡིན་པ་ལས། ང་དང་འབྲེལ་བ་ཅང་མེད།” ཁོ་ཕར་ཕྱིན་ཏེ་ཁའེ་ཏི་ཡལ་ག་ཞིག་ཏུ་
བསྐྱོན། ང་ཚོས་མོའི་ནང་རྐང་ཐོག་འབྱར་བའི་འདམ་རིས་ལ་ཅེར། དེའི་འཕྲོས་སུ། མོ་ང་
ཚོའི་མཐོང་སྣང་ལས་ཡལ། ང་ཚོས་ལྗོན་ཤིང་འགྱུ་བའི་སྒྲ་ཐོས་པར་གྱུར།
“སྐུ་ཞབས་ཅེ་སུང་གིས་སྔ་མོ་ནས་བཤད་ཡོད། གལ་སྲིད་ཁྱོད་ཀྱིས་སྡོང་བོ་འདིའི་
ཡལ་ག་གཅིག་བཅགས་ཚེ། ཁོས་ཁྱོད་ལ་བརྡུང་ཁོ་ཐག་ཡིན།” ཝེ་ཨར་ཧྲིས་ཀྱིས་དེ་
ལྟར་བཤད།
“ངས་ཀྱང་མོ་གཏུག་རྒྱུ་ཡིན།” ཅེ་སུང་གིས་དེ་ལྟར་བཤད།
ལྗོན་ཤིང་དེ་འགུལ་ཙམ་ཡང་མི་བྱེད། ང་ཚོས་མགོ་བོ་དགྱེ་སྟེ་དལ་ཅག་གེར་ཕྱིན་
པའི་ཡལ་གའི་ཕྱོགས་སུ་བལྟས།
“ཁྱོད་ཀྱིས་ཅི་ཞིག་མཐོང་སོང་།” ཧྥེ་ལའོ་ཉི་ཡིས་སྐད་མགོ་དམའ་མོར་བཤད།
ངས་ཁོ་ཚོ་མཐོང་བྱུང་། དེར་མཐུད་ནས་ངས་ཁའེ་ཏི་རིག མོས་སྐྲ་གསེབ་ཏུ་མེ་ཏོག་འཛེར་
ཞིང་། དཀར་མདོག་གི་ཤམ་ལྭ་རིང་བོ་ཞིག་གཡོགས་པ་ནི། འོད་ཆེམ་ཆེམ་བྱེད་པའི་རླུང་བུ་དང་
འདྲ། ཁའེ་ཏི། ཁའེ་ཏི།
“ཁ་རོག་ལ་སྡོད།” T. P. ཡིས་བཤད་རྒྱུར། “ཁོ་ཚོས་གོ་རྒྱུ་རེད། རེམ་མར་ཐང་
ལ་བོབས།” ཁོས་ང་མར་འཐེན། ཁའེ་ཏི། ངས་ལག་ཟུང་གིས་གྱང་ཁར་འཇུས། ཁའེ་ཏི།
T. P. ཡིས་ང་མར་འཐེན། “སྐད་མ་རྒྱག” ཁོས་བཤད་རྒྱུར། “སྐད་མ་རྒྱག རེམ་མར་
འདིར་ཤོག” ཁོས་ང་ཤེད་ཀྱིས་འཇུས་ནས་མདུན་དུ་སྐྱོད། ཁའེ་ཏི། “འུར་མ་རྒྱག པན་
ཅི། ཁྱོད་ཀྱིས་ཁོ་ཚོར་ཐོས་སུ་བཅུག་ན་འདོད་དམ། ཤོག་ཡ། འུ་ཅག་སོང་སྟེ་ད་དུང་ཡང་
དབུགས་ལྡན་སྐོམ་ཆུ་ཉུང་ཙམ་རེ་འཐུང་། དེའི་འཕྲོར་ཕྱིར་ཡོང་ནས་མུ་མཐུད་དུ་བལྟ་
ཆོག གལ་སྲིད་ཁྱོད་ཀྱིས་འུར་མ་བརྒྱབ་ཚེ། རབ་ཡིན་ན་ང་ཚོས་དམ་བེ་གཅིག་བཏུང་
བར་བྱ། དེ་མ་གཏོགས། ངེད་གཉིས་ཀས་ཀུ་ཅོ་ཆེན་པོ་གདོན་པར་ངེས། སྐབས་དེར། ཏན
ཨེར་གྱིས་འཐུངས་པ་རེད་ཅེས་བཤད་ཆོག སྐུ་ཞབས་ཅེ་སུང་གིས་རྒྱུན་པར་ཁྱི་འདི་སྤྱང་
གྲུང་ཅན་རེད་ཟེར། ང་ཚོས་ཀྱང་དེ་ནི་དབུགས་ལྡན་སྐོམ་ཆུ་འཐུང་མོས་པའི་ཁྱི་ཞིག་ཏུ་
འདུག་ཅེས་ལབ་ཆོག”
ཟླ་འོད་ས་དོང་གི་སྐས་ཐོག་ཏུ་འགོས་བྱུང་། ང་ཚོས་སླར་ཡང་དབུགས་ལྡན་སྐོམ་ཆུ་
ཅུང་ཙམ་འཐུངས།
“ངའི་རེ་བ་ཅི་ཞིག་ཡིན་པ་ཤེས་སམ།” T.P. ཡིས་བཤད་རྒྱུར། “ངའི་རེ་བ་ནི་
དོམ་ཞིག་ས་དོང་གི་སྒོ་ཁ་ནས་འཛུལ་ཡོང་རྒྱུ་དེ་ཡིན། ཁྱོད་ཀྱིས་ངས་ཅི་ཞིག་བྱ་རྩིས་ཡིན་
པ་ཤེས་སམ། ང་དྲང་མོར་སོང་ནས་དེའི་མིག་ནང་དུ་མཆིལ་ཞགས་འཕང་ན་བསམས།
རེམ་མར་དམ་བེ་ང་ལ་བྱིན་དང་། ངའི་ཁ་སྒོ་གཅོད་དུ་ཆུགས། དེ་མིན་ངས་དངོས་གནས་
འུར་བརྒྱག་ན་ཐང་།”
T.P.ཐང་ལ་འགྱེལ། ཁོ་བགད་བྱུང༌། ས་དོང་གི་སྒོ་དང་ཟླ་འོད་མ་ལུས་ཕར་ལྡིང་
ནས་ཕྱིན། དངོས་པོ་ཅི་ཞིག་གིས་ང་ལ་བརྡེགས་པར་གྱུར།
“རེམ་མར་འུར་མ་རྒྱག” T.P. ཡིས་དེ་ལྟར་བཤད། ཁོས་བཙན་ཚུགས་ཀྱིས་
དགོད་མཚམས་གཅད་ན་བསམས། “གནམ་རྒན་མ། ཁོ་ཚོས་འུ་ཅག་གི་སྐད་སྒྲ་གོ་རྒྱུ་
རེད། ཡར་ལོངས།” T. P. ཡིས་བཤད་རྒྱུར། “ཡར་ལོངས་དང་། པན་ཅི། མྱུར་དུ།” ཁོའི་
ལུས་ཡོངས་འདར་སིག་སིག་བྱེད་ཅིང་། དགོད་སྒྲ་མཚམས་མི་ཆད། ང་འཕག་འཚག་དང་
བཅས་ཡར་ལང་ན་འདོད། ཟླ་འོད་འོག་ཏུ། ས་དོང་གི་སྐས་རྐང་ཡར་འཕགས་ཏེ་རི་དེའུ་
ཡི་རྩེ་རུ་སླེབས། T. P. རི་ངོས་སུ་འགྲེས། ང་བརྒྱུགས་ནས་མགོ་བོ་ལན་ཀན་ལ་ཤུགས་
ཀྱིས་བརྡུངས། T.P. ཡིས་ངའི་རྗེས་འདེད་ཞོར། “སྐད་མ་རྒྱག་རོགས། སྐད་མ་རྒྱག་
རོགས” ཞེས་བསྒྲགས། དེའི་འཕྲོར། ཁོ་ཧ་ཧའི་དགོད་སྒྲ་དང་བཅས་མེ་ཏོག་གི་ཕོན་པོའི་
གསེབ་ཏུ་རྡོག་འདྲེད་ཤོར། ངས་གོམ་ཁ་མ་དཀྱོགས་པར་ཤིང་སྒམ་དང་གདོང་ཐུག་བརྒྱབ།
ཡིན་ནའང་། ང་ཤིང་སྒམ་སྟེང་འགོ་བཞིན་པའི་སྐབས་སུ། ཤིང་སྒམ་ཕྱོགས་སུ་ཡེར་ཏེ།
ངའི་ཀླག་ལྟག་ཏུ་ཁེལ། ངའི་མགྲིན་པ་ནས་ཨག་སྐད་ཤོར། དེར་མཐུད་ནས་སླར་ཡང་སྐད་
སྒྲ་ཞིག་མཆེད། ང་བསམ་བཞིན་ཡར་མ་ལངས། དེས་སྔར་ལྟར་སྐད་སྒྲ་ཞིག་བསྒྲགས་པ་
ན། ང་ལ་ངུ་རྒྱུ་འགོག་མེད་དུ་བྱུང་། T. P. ཚུར་ཡོང་ནས་ང་འཐེན། ངའི་མགྲིན་པ་ནས་
སྐད་སྒྲ་མཚམས་མི་ཆད། དེས་ཀྱང་མཚམས་ཚུགས་མེད་པར་སྐད་སྒྲ་འབྱིན། ང་ནི་རང་
ཉིད་ངུ་བཞིན་ཡོད་མེད་ཐད་ལའང་ཐེ་ཚོམ་གྱུར། དུས་དེར T. P. ས་རུ་འགྲེས་ཤིང་།
ངའི་ལུས་སྟེང་ལ་ལྗིད་ཀྱིས་མནན། ཁོ་དགོད་སྒྲ་ལྷང་ལྷང་གིས་བགད། ངའི་མགྲིན་པ་
ནས་གཞར་ཡང་སྐད་སྒྲ་ཐོན། མཚམས་དེར། ཁོན་ཏིང་གིསT. P. ལ་རྡོག་ཐོས་གཞུས།
ཁའེ་ཏི་ཡིས་དཔུང་བ་བརྐྱངས་ཏེ་ང་པང་བ་དང་། མོའི་གཟི་འོད་ཆེམ་ཆེམ་གྱི་ཤམ་ལྭས་
ཀྱང་ངའི་སྟེང་དུ་དཀྲིས་ཤིག་ཕོག་པར་གྱུར། ངས་ལྗོན་ཤིང་གི་དྲི་མ་ཡེ་ནས་སྣོམ་ཐབས་
བྲལ། དེའི་ཕྱིར། ང་ངུས་པ་ཡིན།
པན་ཅི། པན་ཅི། ཁའེ་ཏི་ཡིས་ཡང་ཡང་བོས། མོས་ཡང་གཅིག་ང་དམ་དུ་བཅིངས། འོན་ཏེ་
ང་ཕར་བཟུར། “ཁྱོད་ལ་ཅི་མ་ཉན། པན་ཅི།” མོས་བཤད་རྒྱུར། “ཞྭ་མོ་འདིར་མ་དགའ་བས་ཡིན་
ནམ།” མོས་ཞྭ་མོ་ཕུད་ཅིང་ངའི་ཕྱོགས་སུ་བཅར། ང་སྔར་བཞིན་ཕར་བྱོལ་བ་ཡིན།
“པན་ཅི།” མོས་བཤད་རྒྱུར། “ཅི་ཞིག་གིས་ཉེས་སམ། པན་ཅི། ཁའེ་ཏི་ཡིས་ཅི་
ཞིག་བྱས་སོང་།”
“ཁོ་ཁྱོད་ཀྱི་ཡག་ལས་ཆོ་མེད་དེར་དགའ་བོ་མི་འདུག" ཅེ་སུང་གིས་བཤད་
རྒྱུར། “ཁྱོད་ཀྱིས་རང་ཉིད་ལག་ཆགས་སོང་འདོད་དམ། ཁྱོད་ཀྱིས་རང་ཉིད་གཞན་ལས་
ངར་བ་རེད་སྙམ་མམ། འདོ་མེད་མ།”
“ཁྱི་ཁ་ཚུམས།” ཁའེ་ཏི་ཡིས་བཤད་རྒྱུར། “གཏེ་བོ་གཏི་ཐུག་ཁྱོད། པན་ཅི།”
“ཁྱོད་ལོ་བཅུ་བཞི་ལ་སོན་པས་མི་རྒན་ཞིག་ཏུ་ཆགས་ཚར་བ་རེད་བསམས་
སམ།” ཅེ་སུང་གིས་བཤད་རྒྱུར། “ཁྱོད་ཀྱིས་རང་ཉིད་གཞན་ལས་ཁྱད་དུ་འཕགས་
པར་བརྩིས་སམ།”
“ད་མ་ངུ་། པན་ཅི།” ཁའེ་ཏི་ཡིས་བཤད་རྒྱུར། “ཁྱོད་ཀྱིས་ཨ་མ་བསླང་རྒྱུ་རེད།
མ་ངུ་རོགས།”
འོན་ཏེ། ང་སྔར་བཞིན་ངུས་ཤིང་སྔར་བཞིན་བརྣངས། མོ་ཕར་ཕྱིན། ངའང་མོའི་
རྗེས་སུ་འབྲངས། མོ་སྐས་ཐོག་ནས་ཚུར་འཁོར་ཏེ་ང་ལ་སྒུག དེའི་མུར། ངས་ཀྱང་གོམ་
མཚམས་བཞག
“ཁྱོད་ལ་དོན་དུ་ཅི་ཞིག་དགོས་སམ། པན་ཅི།” ཁའེ་ཏི་ཡིས་བཤད་རྒྱུར། “ཁའེ་
ཏི་ལ་ཤོད་དང་། མོས་ཁྱོད་ལ་ཅིས་ཀྱང་བསྒྲུབ་ངེས་རེད། ཁྱོད་ཀྱིས་ཤོད་ཅིག་
“ཁའེ་ཏན་སི།” ཨ་མས་དེ་ལྟར་བཤད།
“འོ། ཨ་མ།" ཁའེ་ཏི་ཡིས་དེ་ལྟར་བཤད།
“ཁྱོད་ཀྱིས་ཁོར་གཙེས་ནས་ཅི་བྱེད།” ཨ་མས་བཤད་རྒྱུར། “ཁོ་ནང་དུ་ཁྲིད་ཤོག”
ང་ཚོ་ཨ་མའི་ཁང་བར་ཕྱིན། མོ་ནད་ཀྱིས་མནར་ཏེ་ཉལ་སར་ལྷུང་ཞིང་། དཔྲལ་བའི་
སྟེང་རས་ལེབ་ཅིག་བཀབ་པར་སྣང་།
“ཡང་ཅི་ཞིག་བྱུང་སོང་།” ཨ་མས་བཤད་རྒྱུར། “པན་ཅི་མེན།”
“པན་ཅི།” ཁའེ་ཏི་ཡིས་དེ་ལྟར་བཤད། མོ་སླར་ཡང་ངའི་ཉེ་སར་བཏུད། འོན་ཏེ།
ང་ཕར་གཡོལ་བ་ཡིན།
“ཁྱོད་ཀྱིས་ཁོར་བརྙས་བཅོས་བྱས་པ་ཁོ་ཐག་རེད།” ཨ་མས་བཤད་རྒྱུར། “ ཁྱོད་
ཀྱིས་ཐུབ་ཚོད་མ་བྱས་ན་མི་ཆོག་གམ། ང་ལྷོད་གཡེང་ལ་འདུག་ཏུ་ཆུགས་དང་། ཁྱོད་ཀྱིས་
སྒམ་ཆུང་དེ་ཁོར་བྱིན། དེ་ནས་ཁྱོད་ཕར་སོང་། ཁོ་གཅིག་པུར་བརྩེ་རུ་འཇུག་རོགས།”
ཁའེ་ཏི་ཡིས་སྒམ་ཆུང་ཁྱེར་ཡོང་སྟེ་ཐང་གཅལ་དུ་བཞག་ཅིང་ཁ་ཕྱེ། དེའི་ནང་དུ་
སྐར་ཕྲན་གྱིས་ཁེངས་འདུག ང་མ་འགུལ་བའི་ཚེ་ན་དེ་དག་ཀྱང་མི་འགུལ་བར་སྡོད།
ང་འགུལ་བའི་ཚེ་ན་དེ་དག་ཀྱང་ཕྱོགས་མེད་དུ་གཡོ་ཞིང་འོད་ཆེམ་ཆེམ་བྱེད། ངའི་ངུ་
མཚམས་ཆད།
སྐབས་དེར། ངས་ཁའེ་ཏི་ཕར་བསྐྱོད་པའི་སྒྲ་ཐོས། ང་ལ་གཞར་ཡང་ངུ་སྙིང་འགོག་
མེད་དུ་སྐྱེས།
“པན་ཅི་མེན།” ཨ་མས་བཤད་རྒྱུར། “ཚུར་ཤོག་དང་།” ང་ཁང་བའི་སྒོ་ཁར་
ཕྱོགས། “ཁྱོད་འབོད་བཞིན་པ་མ་ཐོས་སམ། པན་ཅི་མེན།”
“འདིར་ཅི་མ་ཉན་པ་རེད།” ཨ་ཕས་བཤད་རྒྱུར། “ཁྱོད་གང་ལ་འགྲོ་རྒྱུ་ཡིན།
“ཁོ་འོག་ཁང་དུ་ཁྲིད་དེ། མི་ཞིག་ལ་ལྟ་སྐྱོང་བྱ་རུ་ཆུགས། ཅེ་སུང་།” ཨ་མས་
བཤད་རྒྱུར། “ཁྱོད་ཀྱིས་ང་ན་བ་ཤེས་བཞིན་དུ། ད་དུང་ཡང་འདི་ལྟར་བྱེད།”
ང་ཚོ་ཁང་སྒོར་ཐོན། ཨ་ཕས་འགྲོ་ཞོར་དུ་སྒོ་གཏན་པར་གྱུར།
“T.P.” ཁོས་དེ་ལྟར་བཤད།
“སྐུ་ངོ་ལགས།” T.P. ཡིས་འོག་ཁང་ནས་དེ་ལྟར་བཤད།
“པན་ཅི་གཤམ་ལ་བུད་ཐལ།” ཨ་ཕས་ང་ལ། “ཁྱོདT.P.དང་མཉམ་དུ་སོང”
ཞེས་བཤད།
ང་ཁྲུས་ཁང་གི་སྒོ་ཁར་འབྱོར། ངས་ཤག་ཤག་གི་ཆུ་སྒྲ་ཐོས།
“པན་ཅི།” T.P. ཡིས་འོག་ཁང་ནས་དེ་ལྟར་བཤད།
ངས་ཤག་ཤག་གི་ཆུ་སྒྲ་ཐོས། ངས་སེམས་བསམ་པས་ཉན་བཞིན་བསྡད།
“པན་ཅི།” T. P. ཡིས་འོག་ཁང་ནས་དེ་ལྟར་བཤད།
ངས་ཆུ་སྒྲར་ཉན།
ངས་ཤག་ཤག་གི་སྒྲ་དེ་ཐོས་མ་གྱུར། རྗེས་སུ། ཁའེ་ཏི་ཡིས་སྒོ་ཕྱེ་བྱུང་།
“ཁྱོད་འདིར་ཡོད་དམ། པན་ཅི།” མོས་དེ་ལྟར་བཤད། མོས་ང་ལ་བལྟས། ང་
མོར་ཕྱོགས་ནས་སོང་། མོས་དཔུང་བ་བརྒྱངས་ཏེ་ང་བསྡམས། “ཁྱོད་ཀྱིས་ང་སླར་ཡང་
རྙེད་པ་རེད། མ་རེད་དམ།” མོས་བཤད་རྒྱུར། “ཁྱོད་ཀྱིས་ཁའེ་ཏི་བྲོས་སོང་བར་འདོད་
དམ།" ཁའེ་ཏི་སྔར་བཞིན་ལྗོན་ཤིང་ལྟར་ཞིམ་པོར་སྣང་།
ང་ཚོ་ཁའེ་ཏི་ཡི་ཁང་བར་ཕྱིན། མོ་མེ་ལོང་གི་མདུན་དུ་ཙོག་སྟེ། ལག་ནང་གི་ལས་
ཀ་བསྐྱུར་ཅིང་། ང་ལ་ཧུར་ནས་བསྡད།
“ཅི་ཞིག་རེད། པན་ཅི། ཡང་སྙིང་ཅི་ཞིག་བྱུང་སོང་།” མོས་མུ་མཐུད་དུ། “ཁྱོད་
ཅིས་ཀྱང་མ་ངུ་རོགས། ཁའེ་ཏི་མི་འགྲོ། ཁྱོད་ཀྱིས་འདིར་ལྟོས” ཟེར་བ་དང་། དམ་བེ་ཞིག་
གི་ཁ་ལེབ་ཕྱེ་རྗེས་ངའི་སྣ་མདོར་གཏད། “ཞིམ་པོ་འདུག སྙོམས་དང་། ཨེ་ཞིམ་མམ།"
ང་ཕར་ནུར་བ་ཡིན། ངའི་ངུ་མཚམས་ཆད་མ་ཐུབ། མོས་ལག་ཏུ་དམ་བེ་ཐོགས་ཏེ་ང་
ལ་ཅེར་ནས་སྡོད།
“འོ།” མོས་དེ་ལྟར་བཤད་རྗེས། དམ་བེ་ཕར་བཞག་པ་དང་། ཚུར་ཡོང་ནས་ང་
ལ་འཁྱུད། “མ་གཞིར་འདིའི་ཆེད་དུ་རེད་ཨང་། ཁྱོད་ཀྱིས་ཁའེ་ཏི་ལ་བཤད་འདོད་མོད།
འོན་ཀྱང་ངག་མ་ཁྲོལ། ཁྱོད་ཀྱིས་བརྗོད་འདོད་པ་དེ་བརྗོད་མ་ཐུབ་པ་རེད་དམ། ལོས་ཡིན།
ད་ནི་ཁའེ་ཏི་ལ་དགོས་དོན་མེད། ལོས་ཡིན། ཁའེ་ཏི་ལ་དངོས་གནས་དགོས་དོན་མེད།
ཁྱོད་ཏོག་ཙམ་སྒུགས་དང་། ངས་གོན་པ་གོན་ཚར་ན།”
མོས་གོན་པ་གྲ་དག་པོར་གོན་པ་དང་། སླར་ཡང་དམ་བེ་བཟུང་སྟེ། ངེད་གཉིས་འོག་
ཁང་གི་ཐབ་ཚང་དུ་འཛུལ།
“ཏི་ཨར་ཞུ།” ཁའེ་ཏི་ཡིས་བཤད་རྒྱུར། “པན་ཅི་ཡིས་ཁྱོད་ལ་ལེགས་སྐྱེས་ཤིག་
སྟེར་རྒྱུ་རེད།” མོས་ལུས་པོ་དུད་ཅིང་དམ་བེ་ངའི་ལག་ལ་བཞག “ཡ། ད་ནི་ཁྱོད་ཀྱིས་ཏི
ཨར་ཞུ་ལ་བྱིན་ཅིག” ཁའེ་ཏི་ཡིས་ངའི་ལག་པ་སྲིང་རོགས་བྱས་ཤིང་། ཏི་ཨར་ཞུ་ཡིས་
དམ་བེར་འཇུས།
“འོ། ངོ་མས་ངར་བ་རེད།” ཏི་ཨར་ཞུ་ཡིས་བཤད་རྒྱུར། “ངའི་གཅེས་ཕྲུག་གིས་ང་
ལ་དྲི་ཆུ་དམ་བེ་གང་སྐྱེས་སུ་བྱིན་སོང་། ཁྱོད་ཀྱིས་ལྟོས་དང་། ལའོ་སི་ཁུ་སི།”
ཁའེ་ཏི་ཡི་ལུས་སྟེང་ནས་ལྗོན་ཤིང་ལྟ་བུའི་དྲི་ཞིམ་མཆེད། “ང་ཚོ་རང་ཉིད་དྲི་ཞིམ་
སྤྱོད་པར་དགའ་བོ་མེད།” ཁའེ་ཏི་ཡིས་དེ་ལྟར་བཤད།
མོ་ནི་ལྗོན་ཤིང་ལྟར་དུ་ཞིམ།
“ཡ། ཚུར་ཤོག་དང་།” ཏི་ཨར་ཞུས་ཀྱིས་བཤད་རྒྱུར། “ཁྱོད་ཆེ་ཆེར་འཚར་
འདུག ད་ནས་བཟུང་མི་གཞན་དང་མཉམ་དུ་ཉལ་མི་རུང་། ད་ལྟ་ཁྱོད་ནི་ལོ་བཅུ་གསུམ་
ལ་བུད་པའི་བྱིས་རྒན་ཞིག་རེད། སོང་ནས་ཨ་ཞང་མའོ་ལའེ་ཡི་ཁང་བར་རང་ཉིད་གཅིག་
པུ་ཉལ་ན་འགྲིག”
ཨ་ཞང་མའོ་ལའེ་ལ་ནད་ཕོག་པར་མངོན། ཁོའི་མིག་ན་བཞིན་འདུག ཁོའི་
མཆུ་ཡང་ན་བཞིན་འདུག
ཝེ་ཨར་ཧྲིས་ཀྱིས་ནུབ་འཚལ་སྡེར་ཐོག་ལ་བཞག་ནས་ཁོའི་ཉལ་ཁང་དུ་བསྐྱལ།
“མའོ་ལའེ་ཡིས་མི་ཐ་ཤལ་དེ་མེ་མདའི་ཁ་ལ་བརྫང་རྒྱུ་ཡིན་ཟེར།” ཨ་ཕས་བཤད་
རྒྱུར། “ངས་ཁོར་གལ་སྲིད་ཁྱོད་ཀྱིས་དེ་ལྟར་བྱ་ངེས་ཚེ། རབ་ཡིན་ན་ཕ་ཐི་ཧྲིན་གྱི་སྔུན་
སར་མ་བསྒྲགས་ན་བཟང་ཞེས་བཤད་པ་ཡིན།” ཨ་ཕས་ཞོར་དུ་ཆང་ཧུབ་གང་འཐུངས།
“ཅེ་སུང་།” ཨ་མས་དེ་ལྟར་བཤད།
‘མེ་མདས་སུ་ཞིག་གསོད་རྒྱུ་རེད། ཨ་ཕ།” ཁོན་ཏིང་གིས་བཤད་རྒྱུར། “ཨ་ཞང་
མའོ་ལའེ་ཡིས་ཅིའི་ཕྱིར་ཁོར་མེ་མདས་བརྒྱག་དགོས་སམ།”
“ རྒྱུ་མཚན་ནི་གཞན་གྱིས་ཁོར་གཏམ་ཀུ་རེ་ཙམ་བརྩེས་པས་མ་བཟོད་པ་ཡིན་
འདུག” ཨ་ཕས་དེ་ལྟར་བཤད།
“ཅེ་སུང་།” ཨ་མས་བཤད་རྒྱུར། “ཁྱོད་ཀྱིས་འདི་ལྟར་བཤད་རུང་ངམ། ཁྱོད་ཀྱིས་
བལྟས་བལྟས་མེད་པར་མའོ་ལའེ་ལ་འཇབ་སྒུག་ཐེབས་ཤིང་མེ་མདའ་བཟེད་དུ་འཇུག་
གམ། ཁྱོད་ད་རུང་དེ་གར་ཁོང་དགོད་སྟེག་ནས་སྡོད་དམ། ”
“འོ་ན་མའོ་ལའེ་རང་ཉིད་ནས་ཚད་དེར་ལྷུང་དུ་མ་བཅུག་ན་མི་ཆོག་གམ། དེ་ལྟར་
ན་ཤིན་ཏུ་བཟང་།” ཨ་ཕས་དེ་ལྟར་བཤད།
“མེ་མདའ་སུ་ཞིག་ལ་འཕེན་རྒྱུ་རེད། ཨ་ཕ།" ཁོན་ཏིང་གིས་བཤད་རྒྱུར། “ཨ་
ཞང་མའོ་ལའེ་ཡིས་སུ་ཞིག་ལ་མེ་མདའ་འཕེན་རྒྱུ་རེད།”
“སུ་ལའང་འཕེན་རྒྱུ་མ་རེད།” ཨ་ཕས་སླར་ཡང་། “ང་ལ་ནི་དཀྲུམ་མདའ་ཙམ་
ཡང་མེད" ཅེས་བཤད།
ཨ་མ་ངུ་མགོ་བརྩམས། “གལ་སྲིད་ཁྱོད་ཀྱིས་མའོ་ལའེ་ཡིས་འུ་ཚང་ནས་ཉི་མ་
འཕུད་ཐབས་བྱེད་ཀྱིན་འདུག་བསམས་ན། ཁྱོད་ཀྱིས་ཅིའི་ཕྱིར་ཕོ་གཏམ་ངོ་བྱས་ནས་
ཁོར་མི་བཤད་པ་ཡིན། འདིར་བྱིས་པ་ཚོའི་སྔུན་ནས་ལྐོག་ལབ་དང་འཕྱ་དམོད་བྱེད་
དོན་ཅི།”
“ང་ཁོར་ཞེ་ལོག་པ་གཏན་ནས་མིན།” ཨ་ཕས་བཤད་རྒྱུར། “ང་ཁོར་དགའ་ཞེས་
བཤད་ནའང་ཆོག་ཆོག་ཡིན། ཁོས་ང་ལས་རིགས་རྒྱུད་མཐོ་ཟེར་བ་ནི་བདེན་དཔང་ཉག་
ཅིག་རེད། གལ་སྲིད་གཞན་གྱིས་ཅང་ཤེས་ཆ་གཅིག་དང་མའོ་ལའེ་གཉིས་བརྗེ་ཞེ་ན།
ངས་ད་རུང་མི་བརྗེ་ཐག་གིས་ཆོད། ཁྱོད་ཀྱིས་ཅིའི་ཕྱིར་ཡིན་པ་ཤེས་སམ། ཁོན་ཏིང་།”
“མི་ཤེས། ཨ་ཕ།” ཁོན་ཏིང་གིས་དེ་ལྟར་བཤད།
“Et ego in Arcadia,འོ། ངས 'རྩྭ་སྐྱ' ཞེས་པར་ལ་ཏིང་སྐད་དུ་ཇི་ལྟར་
བརྗོད་པ་བརྗེད་ཟིན།” ཨ་ཕས “ཅང་མ་རེད། སྐྱོན་མེད” ཟེར་བ་དང་སླར་ཡང་། “ངས་
ནི་ཀུ་རེ་གཏམ་པ་ཙམ་ཡིན” ཞེས་བཤད། ཁོས་ཆང་ཧུབ་གང་འཐུངས་རྗེས་ཤེལ་ཕོར་
བཞག་ཅིང་། ཕར་སོང་ནས་ཨ་མའི་ཕྲག་པར་ཁེན།
“འདི་ནི་ཀུ་རེ་བརྩེས་པ་གཏན་ནས་མ་རེད།” ཨ་མས་བཤད་རྒྱུར། “ངའི་མ་ཁྱིམ་
གྱི་སྐྱེས་ཁུངས་ཁྱེད་ཚང་དང་མཐོ་བ་འདྲ་འདྲ་ཡིན། འོན་ཀྱང་། མའོ་ལའེ་ཡི་འབྱུང་གཞི་
དེ་འདྲའི་བདེ་རྒྱུ་མི་འདུག”
“ལོས་ཡིན།” ཨ་ཕས་བཤད་རྒྱུར། “བདེ་ཐང་མིན་པ་དེས་མི་རྣམས་ཀྱི་འཚོ་བའི་
ཁྲོད་ནུས་པ་འགངས་ཆེན་འདོན་བཞིན་ཡོད། སྡུག་བསྔལ་ཁྲོད་སྐྱེ་བ་དང་ན་ཚའི་ཁྲོད་
འཚར་བ། ཉག་ཉིག་ཁྲོད་འཆི་བ་ནི་ལས་དབང་རེད། ཝེ་ཨར་ཧྲིས།”
“སྐུ་ངོ་ལགས།” ཝེ་ཨར་ཧྲིས་ཀྱིས་ངའི་རྐུབ་སྟེགས་ཀྱི་རྒྱབ་ནས་དེ་ལྟར་བཤད།
“ཁྱོད་ཀྱིས་ཤེལ་དམ་སྐེ་ཕྲ་འདི་ཁྱེར་ཏེ། ང་ལ་ཆང་གང་བླུགས་དང་།”
“དེ་ནས་ཏི་ཨར་ཞུ་བོས་ཤོག མོར་པན་ཅི་ཁྲིད་དེ་ཉལ་དུ་ཆུགས།” ཨ་མས་དེ་
ལྟར་བཤད།
“ཁྱོད་ནི་བྱིས་རྒན་ཞིག་རེད།” ཏི་ཨར་ཞུ་ཡིས་བཤད་རྒྱུར། “ ཁའེ་ཏི་ཁྱོད་
དང་གདན་ཐོག་གཅིག་ཏུ་ཉལ་འདོད་མི་འདུག ཆོག་གི འུར་མ་རྒྱག རེམ་མར་
ཉོལ།” ཁང་བ་མཐོང་སྣང་ལས་ཡལ། ཡིན་ནའང་། ངའི་ངུ་ངག་ལ་མཚམས་ཚུགས་མི་
འདུག འཕྲོས་སུ་ཁང་བ་སླར་ཡང་མཐོང་སྣང་དུ་མངོན། ཏི་ཨར་ཞུ་ཕྱིར་ཡོང་སྟེ་མལ་
ཁྲིའི་འགྲམ་དུ་ཚོག་ཅིང་། ང་ལ་ཅེར་ནས་བསྡད།
“ཁྱོད་བྱིས་པ་བསམ་ཤེས་ཤིག་འཆོས་དང༌། འུར་ཟིང་མ་བཟོ། འགྲིག་གམ།” ཏི་
ཨར་ཞུ་ཡིས་བཤད་རྒྱུར། “ཁྱོད་ཀྱིས་ཁས་མི་ལེན་ནམ། འོ་ན། ཁྱོད་ཀྱིས་ང་ལ་ཏོག་ཙམ་
སྒུག་རོགས།”
མོ་ཕར་ཕྱིན། སྒོ་མོ་སྟོང་ལྷང་ལྷང་ངང་གཅིག་ཀྱང་མི་འདུག དེའི་འཕྲོར། ཁའེ་ཏི
མངོན་པར་གྱུར།
“མ་ངུ་དང་།” ཁའེ་ཏི་ཡིས་བཤད་རྒྱུར། “ང་སླེབས་སོང་།”
ངས་ངུ་མཚམས་བཞག ཏི་ཨར་ཞུ་ཡིས་མལ་གོས་ཡར་ཕྱིས་པ་ན། ཁའེ་ཏི་མལ་སར་
འཛུལ། མོས་ཉལ་གོས་ཕུད་མ་བྱུང་།
“ད་ཆོག་གི” མོས་བཤད་རྒྱུར། “ང་སླེབས་པ་མ་ཡིན་ནམ།” ཏི་ཨར་ཞུ་ཡིས་མལ་
གོས་ཤིག་ཁྱེར་འོངས་ཏེ་མོར་གཡོགས་པར་མ་ཟད། གང་འགབ་ཀྱིས་བཏུམས།
“ཁོ་ཅུང་ཙམ་ནས་གཉིད་ངེས་རེད།” ཏི་ཨར་ཞུ་ཡིས་བཤད་རྒྱུར། “ཁྱོད་ཀྱི་ཁང་
བའི་གློག་ངས་བཀར་ནས་བཞག་ཡོད།”
“འོ་ཡ།” ཁའེ་ཏི་ཡིས་དེ་ལྟར་བཤད་ཅིང་། མོས་མགོ་བོ་ངའི་རྣ་འགྲམ་དུ་སྔས།
མཚན་བདེ། ཏི་ཨར་ཞུ།”
“མཚན་བདེ། གཅེས་ཕྲུག” ཏི་ཨར་ཞུ་ཡིས་དེ་ལྟར་བཤད། ཁང་བ་སྨག་གིས་ཟིན།
ཁའེ་ཏི་ཡི་ལུས་སྟེང་ནས་ལྗོན་ཤིང་གི་དྲི་ཞིམ་ཐུལ།
ང་ཚོས་མགོ་བོ་ཡར་བཀྱགས་ཏེ། མོ་འགོས་སའི་སྡོང་བོར་ཧྲིག
མོས་ཅི་ཞིག་མཐོང་སོང་ངམ། ཝེ་ཨར་ཧྲིས།” ཧྥེ་ལའོ་ཉི་ཡིས་སྐད་གསང་དམའ་
མོས་བཤད།
“ཁ་རོག” ཁའེ་ཏི་ཡིས་ཡལ་གའི་སྟེང་ནས་དེ་ལྟར་བཤད། སྐབས་དེར་ཏི་ཨར་ཞུ
སླེབས་བྱུང་།
“མ་གཞིར་ཁྱོད་ཚོ་འདི་ན་ཡོད་དམ།” མོ་ཁང་ཟུར་བརྒྱུད་ནས་ཚུར་ཡོང་། “ཁྱོད་
ཚོས་ཅིའི་ཕྱིར་ཨ་ཕའི་ཁར་མི་ཉན་པ་རེད། རེམ་མར་ཁང་ཐོག་ལ་ཉལ་གི་སོང་། ད་དུང་
ང་ལ་གསང་ནས་བྲོས། ཁའེ་ཏི་དང་ཁོན་ཏིང་གང་དུ་འདུག”
“ངས་མོར་སྡོང་མགོར་མ་འགོས་ཞེས་བཤད་པ་ཡིན།” ཅེ་སུང་གིས་བཤད་རྒྱུར། “ངས་
ཨ་ཕར་གཏུག་རྒྱུ།”
“སུ་ཞིག་སྡོང་བོའི་སྟེང་ན་ཡོད།” མོས་དེ་ལྟར་བཤད་ཅིང་། ཚུར་ཡོང་ནས་སྡོང་
བོའི་སྟེང་ཕྱོགས་སུ་བལྟས། “ཁའེ་ཏི།” མོས་དེ་ལྟར་བཤད། སྡོང་བོའི་ཡལ་ག་སླར་ཡང་
གཡོ་ཞིང་ལྡེམ།
“ཁྱོད་ཡིན་ནམ། འདྲེ་མོ་ཁྱོད།” ཏི་ཨར་ཞུ་ཡིས་བཤད་རྒྱུར། “མྱུར་དུ་མར
བོབས།”
“ཤུ ཁའེ་ཏི་ཡིས་བཤད་རྒྱུར། “ཨ་ཕས་ཟིང་ཆ་མ་བཟོ་ཞེས་བཤད་པ་ཁྱོད་
ཀྱིས་མ་ཤེས་སམ།” མོའི་རྐང་པ་གཉིས་ཕྱི་རུ་འཇུར། ཏི་ཨར་ཞུ་ཡིས་ལག་པ་གནམ་ལ་
བསྲིངས་ཏེ་མོ་སྡོང་བོའི་སྟེང་ནས་མར་བླངས།
“ཁྱོད་ལ་ཀླད་པ་མེད་དམ། ཁོ་ཚོ་འདིར་རྩེ་རུ་ཁྲིད་དེ་ཅི་བྱ།” ཏི་ཨར་ཞུ་ཡིས་དེ་ལྟར་བཤད།
“ངས་མོར་བཤད་ས་གཏན་ནས་མི་འགྲོ་བར་འདུག” ཝེ་ཨར་ཧྲིས་ཀྱིས་དེ་ལྟར་བཤད།
“ཁྱོད་ཚོས་འདི་གར་ཅི་བྱེད་ཀྱིན་ཡོད་དམ།” ཏི་ཨར་ཞུ་ཡིས་བཤད་རྒྱུར། “སུས་
ཁྱོད་ཚོ་ཁང་མདུན་དུ་བོས་པ་རེད།”
“མོ་རེད།” ཧྥེ་ལའོ་ཉི་ཡིས་བཤད་རྒྱུར། “མོས་ང་ཚོ་བོས་པ་ཡིན།”
“སུ་ཞིག་གིས་མོས་ཇི་ལྟར་བཤད་ན་ཁྱོད་ཚོས་དེ་ལྟར་ཉན་དགོས་ཟེར་སོང་།” ཏི་
ཨར་ཞུ་ཡིས་བཤད་རྒྱུར། “རིངས་པར་ཁྱིམ་ལ་ལོག་ཅིག” ཧྥེ་ལའོ་ཉི་དངT. P. གཉིས་
ཕར་དེངས། ཁོ་ཚོ་གོམ་པ་ཁ་ཤས་སྤོས་རྗེས་ང་ཚོའི་མཐོང་ཡུལ་ལས་མི་སྣང་བར་གྱུར།
“ནམ་གུང་སླེབས་རུང་ད་དུང་གནས་འདིར་བརྒྱུགས་ཡོང་།” ཏི་ཨར་ཞུ་ཡིས་ང་
པང་སྟེ་ངེད་གཉིས་ཇ་ཁང་གཟས་ནས་ཕྱིན།
“ང་ལ་གསང་ནས་ཕྱི་རུ་བརྩེས།” ཏི་ཨར་ཞུ་ཡིས་བཤད་རྒྱུར། “ཁྱོད་ཚོས་རང་
ཉིད་ཉལ་རན་འཕྱི་ལ་སོང་བ་ལོས་ཤེས།”
“ཤུ ཏི་ཨར་ཞུ།” ཁའེ་ཏི་ཡིས་བཤད་རྒྱུར། “སྐད་འགྲགས་དེ་འདྲ་མ་བཀོལ་
དང་། ང་ཚོ་ཁུ་སིམ་མེར་འདུག་དགོས།"
“ཐོག་མར་ཁྱོད་ཁ་རོག་ལ་སྡོད་དང་།” ཏི་ཨར་ཞུ་ཡིས་བཤད་རྒྱུར། “ཁོན་ཏིང་
གང་དུ་འདུག”
“ཁོན་ཏིང་ཁོང་ཁྲོས་བརྒྱལ་ཐལ། རྒྱུ་མཚན་ནི་དོ་དགོང་ཁོས་ངའི་ངག་ལ་ཉན་
དགོས་པས་རེད།” ཁའེ་ཏི་ཡིས་བཤད་རྒྱུར། “ཁོས་ད་དུངT. P. ཡི་འབུ་མེ་འཁྱེར་
བཟུང་འདུག”
“ངས་བལྟས་ནT. P. ལ་དམ་བེ་དེ་མེད་ཀྱང་ཅི་སྐྱོན།” ཏི་ཨར་ཞུ་ཡིས་མུ་མཐུད་
དེ། “ཝེ་ཨེར་ཞུ། ཁྱོད་སོང་ལ་ཁོན་ཏིང་ཚོལ། ལའོ་སི་ཁུ་སི་ཡིས་བཤད་ན། ཁོ་ཕྱུགས་
ཁང་གི་ཕྱོགས་སུ་བུད་ཐལ་ཟེར” ཞེས་བཤད། ཝེ་ཨར་ཧྲིས་བུད་སོང་། ང་ཚོས་ཁོ་མཐོང་
ཐབས་བྲལ།
“ཁོ་ཚོས་ནང་དུ་གཞན་ཅི་ཡང་མ་ལས་ཐལ།” ཁའེ་ཏི་ཡིས་བཤད་རྒྱུར། “ཁོ་ཚོས་
རྐུབ་སྟེགས་སྟེང་ཕན་ཚུན་ལ་ཅེར་ནས་སྡོད་པ་ལས་གཞན་ཅི་ཡང་བྱས་མ་སོང་།”
“ཁོ་ཚོས་ཅི་ཞིག་བྱེད་པར། ཁྱོད་ཅག་བྱིས་པ་ཚོར་ཐེ་གཏོགས་གང་ཡང་མ་
མཆིས།” ཏི་ཨར་ཞུ་ཡིས་དེ་ལྟར་བཤད། ང་ཚོ་ཇ་ཁང་གི་རྒྱབ་ལོགས་སུ་དཀྱོགས།
ད་ནི་ཁྱོད་གང་དུ་འགྲོ་རྒྱུ་ཡིན་ནམ། ལ་སེ་ཐི་ཡིས་དེ་ལྟར་བཤད། ཡང་ཕྱིར་སོང་ནས་ཁོ་
ཚོས་སྤོ་ལོ་རྒྱག་པར་བལྟ་བསམ་མམ། ང་ཚོས་ཀན་ཕྱོགས་སུ་བཙལ་པ་ཡིན། རེད། ཁྱོད་ཏོག་ཙམ་
སྒུགས་དང་། ཁྱོད་ཁ་མལ་འདིར་སྡོད། ང་ཕྱིར་ལོག་སྟེ་སྤོ་ལོ་དེ་འཁྱེར་ཡོང་། ངས་ཐབས་བཀོད་
རྙེད་ཐལ།
ཐབ་ཁང་ཤིན་ཏུ་ནག གནམ་འདེགས་ཀྱི་ལྗོན་ཤིང་དེ་དག་ཀྱང་ཤིན་ཏུ་ནག ཏན་
ཨར་ཁྱར་ཁྱོར་ངང་སྐས་རྐང་ལས་བབས་ཏེ། ངའི་སྒྱིད་པར་སོ་གཙིགས་བྱེད། ང་ཐབ་ཁང་
བསྐོར་ནས་ཕར་རྒྱབ་ཏུ་སོང་། དེར་ཟླ་བ་གསལ་ལེར་སྣང་། ཏན་ཨར་གྱིས་རྐང་བ་དྲུད་
ནས་ངའི་རྗེས་སུ་འབྲངས་ཏེ། ཟླ་འོད་འོག་སླེབས།
“པན་ཅི།” T. P. ཡིས་ཁང་བའི་ནང་རོལ་ནས་དེ་ལྟར་བཤད།
འགྲུལ་ཁང་གི་སྒེའུ་གཤམ་དུ་མེ་ཏོག་བཞད་པའི་ལྗོན་ཤིང་དེར་ནག་སྣང་མེད་
ནའང་། རྫུབས་སྟུག་པའི་ལྗོན་ཤིང་གཞན་བྱིངས་ནི་ནག་རོག་རོག་ཏུ་འགྲེང་། ངའི་གྲིབ
མ་རྩ་རྩེ་ནས་ཤུད་དེ། ཟླ་འོད་ཁྲོད་ཀྱི་རྩྭ་ལྗང་གིས་ཧྲག་ཧྲག་གི་སྒྲ་བསྒྲགས།
“ཝེ། པན་ཅི།” T.P.ཡིས་ཁང་བའི་ནང་རོལ་ནས་བཤད་རྒྱུར། “ཁྱོད་དེར་
ཡིབས་འདུག ཁྱོད་ཕྱིར་བྲོས་ཐལ། ངས་ཤེས་ཡོད།”
ལ་སེ་ཐི་ཕྱིར་སླེབས་བྱུང་། ཨེན་ཙམ་སྒུག་རོགས། ཁོས་བཤད་རྒྱུར། འདིར་ཤོག ཀན་ན་
མ་འགྲོ། སྲས་མོ་ཁོན་ཏིང་དང་མོའི་དགའ་རོགས་གཉིས་དེ་གའི་སྤྱངས་ཤིང་དུ་གཡེང་འདུག ཁྱོད་
འདི་ནས་སོང་། ཕྱིར་ཤོག་ཡ། པན་ཅི།
ལྗོན་ཤིང་འོག་ཤིན་ཏུ་ནག ཏན་ཨར་ཡོང་འདོད་མ་མཆིས་པར། ཟླ་འོད་ཁྲོད་ལུས།
སྐབས་དེར་ངས་སྤྱངས་ཤིང་དེ་མཐོང་། ང་ངུས་བྱུང་།
རེམ་མར་ཀན་ཕྱོགས་ནས་ཚུར་ཤོག པན་ཅི། ལ་སེ་ཐི་ཡིས་དེ་ལྟར་བཤད། ཁྱོད་ཀྱིས་སྲས་
མོ་ཁོན་ཏིང་ཁྲོས་འགྲོ་བ་ལོས་ཤེས། སྐབས་དེར་སྤྱངས་ཤིང་སྟེང་དུ་མི་གཉིས་མཆིས། འཕྲོས་སུ་
མི་གཅིག་ལས་ལྷག་མི་འདུག ཁའེ་ཏི་བྲེལ་སྟབས་ཀྱིས་ཡོང་། མུན་ནག་ཁྲོད་དཀར་པོ་ཡུག་
གཅིག་ཏུ་སྣང་།
“པན་ཅི།” མོས་བཤད་རྒྱུར། “ཁྱོད་ཇི་ལྟར་བྲོས་པ་ཡིན། ཝེ་ཨར་ཧྲིས་གང་
ན་ཡོད།”
མོས་ང་དམ་དུ་བཅིངས། ངས་སྐད་ཅི་ཡང་མ་བཏོན། ངས་མོའི་ལྭ་བར་འཇུས་ཏེ་མོ་
ཕར་འཐེན་ན་འདོད།”
“ཅི་རེད། པན་ཅི།” མོས་བཤད་རྒྱུར། “འདི་ག་རེ་ཡིན་ནམ། T. P.”
སྤྱངས་ཤིང་སྟེང་གི་མི་དེ་ཡར་ལངས་ནས་ཚུར་ཕྱོགས་སྙེག ང་ངུ་བཞིན་དུ། ཤེད་
ཤུགས་ཀྱིས་ཁའེ་ཏི་ཡི་ལྭ་བ་ནས་འཐེན།
“པན་ཅི།” ཁའེ་ཏི་ཡིས་བཤད་རྒྱུར། “ཀན་ཁྲ་ལི་རེད། ཁྱོད་ཀྱིས་ཁྲ་ལི་ངོ་མི་
ཤེས་སམ།"
“ཁོ་སྙོར་མཁན་གྱི་མི་ནག་དེ་གང་དུ་ཕྱིན་སོང་།” ཁྲ་ལི་ཡིས་བཤད་རྒྱུར། “ཁོ་
ཚོས་ཅིའི་ཕྱིར་ཁོ་གང་སར་འཁྱམས་སུ་བཅུག་པ་ཡིན།”
“མ་ངུ་། པན་ཅི།” ཁའེ་ཏི་ཡིས་བཤད་རྒྱུར། “ཁྱོད་ཕར་སོང་། ཁྲ་ལི། ཁོ་ཁྱོད་
ལ་དགའ་བོ་མེད།” ཁྲ་ལི་རྒྱང་དུ་བཀྱེད། ངས་ངུ་མཚམས་བཞག ངས་ཁའེ་ཏི་ཡི་ལྭ་
སྣེར་འཇུས།
“ཅི་ཞིག་བྱུང་སོང་། པན་ཅི།” ཁའེ་ཏི་ཡིས་བཤད་རྒྱུར། “ཁྱོད་ཀྱིས་ང་འདི་གར་
བསྡད་དེ་ཁྲ་ལི་ལ་སྐད་ཆ་ཁ་ཤས་བཤད་དུ་མི་འཇུག་གམ།”
“མི་ནག་འདྲེ་ཕྲུག་དེ་ཁྲིད་ཤོག”  ཁྲ་ལི་ཡིས་དེ་ལྟར་བཤད། ཁོ་སླར་ཡང་ཕྱིར་
འཁོར། ང་དེ་བས་ཀྱང་སྐད་ཆེན་པོས་ངུས་ཤིང་། ཅི་ནུས་གང་ཐུབ་ཀྱིས་ཁའེ་ཏི་ཡི་ཤམ་
ལྭར་འཇུས།
“མྱུར་དུ་ཕར་སོང་། ཁྲ་ལི།” ཁའེ་ཏི་ཡིས་དེ་ལྟར་བཤད། ཁྲ་ལི་ཚུར་ཡོང་སྟེ་
ལག་པ་ཟུང་ཁའེ་ཏི་ལ་ཁེན་པ་ན། ང་ནི་ཤེད་ཤུགས་ཡོད་རྒུས་ངུས། ངའི་ངུ་སྐད་དགུང་
ལ་མཆེད།
“མིན། མིན།” ཁའེ་ཏི་ཡིས་བཤད་རྒྱུར། “འདི་ལྟར་མ་བྱེད།”
“ཁོས་སྐད་ཆ་བཤད་མི་ཤེས།” ཁྲ་ལི་ཡིས་བཤད་རྒྱུར། “ཁའེ་ཏི།”
“ཁྱོད་སྨྲོས་སམ།” ཁའེ་ཏི་ཡིས་དེ་ལྟར་བཤད། མོའི་དབུགས་ཀྱི་འབྱིན་རྔུབ་ལྡབ་
ཀྱིས་འཕར། “ཁོས་བལྟས་ནས་བསྡད་འདུག འདི་ལྟར་མ་བྱེད། མིན། འདི་ལྟར་མ་
བྱེད་ཨང་།” ཁའེ་ཏི་འཕག་འཚག་བརྒྱབག ཁོ་གཉིས་ཀའི་དབུགས་ཀྱི་རྒྱུ་བ་ཇེ་དྲག་ཏུ་
གྱུར། “ངས་ཁྱོད་ལ་ཞུ་བ་བྱེད། ཞུ་བ་བྱེད།བོབས།” ཁའེ་ཏི་ཡིས་སྐད་གཉོམ་པོས་དེ་ལྟར་བཤད།
“ཁོ་ཕར་མངོགས།” ཁྲ་ལི་ཡིས་དེ་ལྟར་བཤད།
“ངས་མངག་ངེས་ཡིན།” ཁའེ་ཏི་ཡིས་བཤད་རྒྱུར། “ཁྱོད་ཀྱིས་ང་ཐོངས་དང་།”
“ཁྱོད་ཀྱིས་ཁོ་མངག་གམ་མི་མངག” ཁྲ་ལི་ཡིས་དེ་ལྟར་བཤད།
“ངས་མངག་སྲིད།” ཁའེ་ཏི་ཡིས་བཤད་རྒྱུར། “ཁྱོད་ཀྱིས་ང་ཐོངས་ཤིག” ཁྲ་
ལི་ཕར་དེངས། “ད་མ་ངུ་།” ཁའེ་ཏི་ཡིས་སླར་ཡང་། “ཁོ་ཕྱིན་ཚར” ཟེར། ངས་ངུ་
མཚམས་བཞག ངས་མོའི་དབུགས་ཀྱི་རྒྱུ་བ་ཐོས་པར་གྱུར། ཐ་ན་མོའི་བྲང་ཁ་འཕྱོ་ཞིང་
འཇགས་པའང་ཚོར།
“ཐོག་མར་ངས་ཁོ་ཁྱིམ་ལ་བསྐྱལ་དགོས།" མོས་དེ་ལྟར་བཤད། མོས་ངའི་ལག་
པར་འཇུས། “ང་རེམ་མར་ཕྱིར་ཡོང་།” མོས་སེམས་ཆུང་ངང་བཤད།
“སྒུགས་དང་།” ཁྲ་ལི་ཡིས་བཤད་རྒྱུར། “མི་ནག་འདྲེ་ཕྲུག་དེ་བོས་ཤོག”
“འབོད་མི་དགོས།” ཁའེ་ཏི་ཡིས་བཤད་རྒྱུར། “ང་མྱུར་དུ་ཕྱིར་ལྡོག་ངེས། འགྲོ།
པན་ཅི།”
“ཁའེ་ཏི།” ཁྲ་ལི་ཡིས་སྐད་དམའ་མོས་བཤད་ཅིང་། དབུགས་ཧལ་ཧལ་བྱེད། ང་ཚོ་
མུ་མཐུད་དུ་མདུན་སར་སྐྱོད། “ཁྱོད་ཕྱིར་ཤོག་ཨ། ཁྱོད་ཕྱིར་ཡོང་ངམ་མི་ཡོང་།” ཁའེ་ཏི་
དང་ངེད་གཉིས་འདུར་མ་རྒྱུག་གིས་བྲོས། “ཁའེ་ཏི།” ཁྲ་ལི་ཡིས་དེ་ལྟར་བཤད། ང་ཚོ་ཟླ་
འོད་དང་ཇ་ཁང་གི་ཕྱོགས་སུ་ཕྱིན།
“ཁའེ་ཏི།” ཁྲ་ལི་ཡིས་དེ་ལྟར་བཤད།
ཁའེ་ཏི་དང་ངེད་གཉིས་རྒྱུག ང་ཚོ་ཇ་ཁང་གི་སྐས་རྐང་དུ་བརྒྱུགས་ཏེ། ཁྱམས་
ར་ཕྱི་མར་སླེབས། ཁའེ་ཏི་ཡིས་མུན་ནག་ཁྲོད་པུས་བཙུགས་ཤིང་། ང་དམ་དུ་བསྡམས།
ངས་མོའི་དབུགས་ཀྱི་རྒྱུ་བ་ཐོས་པར་གྱུར། ཐ་ན་མོའི་བྲང་ཁ་འཕྱོ་ཞིང་འཇགས་པའང་
ཚོར། “ངས་དེ་ལྟར་མི་བྱ།” མོས་བཤད་རྒྱུར། “ངས་ནམ་ཡང་དེ་ལྟར་བྱ་མི་སྲིད། པན་
ཅི། པན་ཅི།” དེར་མཐུད་ནས་མོ་ངུས་བྱུང་། ངའང་ངུས་པ་ཡིན། ངེད་གཉིས་ཕན་ཚུན་
ལ་འཐམས། “མ་ངུ་།” མོས་སླར་ཡང་བཤད་རྒྱུར། “ད་མ་ངུ་། ངས་ཕྱིན་ཆད་དེ་ལྟར་བྱ་
མི་སྲིད།” དེ་བས། ངས་ངུ་སྒོ་གཏན། ཁའེ་ཏི་ཡར་ལངས་པ་དང་། ང་ཚོ་ཇ་ཁང་དུ་ཕྱིན་
ཏེ་གློག་བཀར། ཁའེ་ཏི་ཡིས་དེ་གའི་འདག་རྫས་ཐོགས་ནས་ཆུ་གཞོང་གི་འཁྲིས་སུ་མཆུ་
ཏོ་ཡང་ཡང་བཀྲུས། ཁའེ་ཏི་ནི་ལྗོན་ཤིང་ཇི་བཞིན་ཞིམ་པོར་སྣང་།
ངས་ཁྱོད་ལ་གནས་དེར་མ་འགྲོ་ཞེས་ཡང་ཡང་གདམས་པ་མ་ཡིན་ནམ། ལ་སེ་ཐི་ཡིས་དེ་ལྟར་
བཤད། ཁོ་ཚོ་བྲེལ་སྟབས་ཀྱིས་སྤྱངས་ཤིང་སྟེང་ཙོག ཁོན་ཏིང་གིས་ལག་ཟུང་བརྐྱངས་ནས་སྐྲ་
ལོར་བྱིལ་བྱིལ་བྱས། སྐྱེས་པ་དེས་གོང་དཀྲིས་དམར་པོ་ཞིག་དཀྲིས་འདུག
སྨྱོན་པ་ཁྱོད། ཁོན་ཏིང་ན་རེ། ངས་ཏི་ཨར་ཞུ་ལ་གཏུག་རྒྱུ་ཡིན། ཁྱོད་ཀྱིས་ཁོ་མངགས་ནས
གང་སར་ང་ལ་ལྟ་རྟོག་བྱེད་དུ་བཅུག ངས་མོར་བཤད་དེ་ཁྱོད་ལ་གཞུ་བར་ངེས།
“ངས་ཀྱང་ཁོ་བཀག་ས་མ་སོང་ཐལ།” ལ་སེ་ཐི་ཡིས་བཤད་རྒྱུར། “འདིར་ཤོག པན་ཅི།”
“ག་ལ་བདེན། ཁྱོད་ཀྱིས་ཁོ་འགོག་ཐུབ།" ཁོན་ཏིང་གིས་བཤད་རྒྱུར། “འོན་ཏེ
ཁྱོད་ཀྱིས་འགོག་མ་འདོད་པས་རེད། ཁྱེད་གཉིས་ཀས་ལྐོག་ལྐོག་སུད་སུད་ངང་ངའི་འགྲོ་
འདུག་ལ་བྱ་ར་བྱེད། དོན་འདི་རྨོ་མོས་ཁྱེད་གཉིས་ལ་གདམས་པ་ཡིན་ནམ།” མོ་སྤྱངས་
ཤིང་ལས་མར་ལྡིང་། “གལ་སྲིད་ཁྱོད་ཀྱིས་ཁོ་རིངས་པར་མ་ཁྲིད་ཚེ། ཁོ་ནམ་ཡང་ཕྱིར་
ལྡོག་མི་ཆོག ངས་ཅེ་སུང་བོས་ཏེ་ཁྱོད་ལ་རྟ་ལྕག་གིས་འབྲབ་ཏུ་འཇུག་ངེས། "
“ངས་དངོས་གནས་ཁོ་བཀག་ཀྱང་མི་ཁོགས་ཀི” ལ་སེ་ཐི་ཡིས་བཤད་རྒྱུར། “དེ་
མིན་ཁྱོད་ཀྱིས་ཚོད་ལྟ་བྱོས་དང་།”
“ཁྱོད་ཀྱི་ཁྱི་ཁ་ཚུམས།” ཁོན་ཏིང་གིས་བཤད་རྒྱུར། “དོན་དུ་ཁྱོད་ཀྱིས་ཁོ་འཁྲིད་
དམ་མི་འཁྲིད།”
“འོ། ཁོ་འདིར་འདུག་ཏུ་ཆུགས་དང་།” སྐྱེས་པ་དེས་དེ་ལྟར་བཤད། ཁོས་གོང་
དཀྲིས་དམར་པོ་ཞིག་དཀྲིས་འདུག ཉི་འོག་ཐོག་ཏུ་འཕྲོས་ཏེ་དམར་ལམ་ལམ་བྱེད། “ཁྱོད་
ཀྱིས་ལྟོས་དང་། ཅེ་ཁི།”ཁོས་འབར་ཞུན་རྐང་ཐུར་གཅིག་མེར་བསྒོས་རྗེས་རང་ཉིད་ཀྱི་
ཁ་ནང་དུ་བཅུག དེའི་འཕྲོར་སླར་ཡང་ཕྱིར་བླངས་པ་ན། འབར་ཞུན་རྐང་ཐུར་དེ་སྔར་
བཞིན་མ་བཅིལ་བར་མཆིས། “ཁྱོད་ཀྱིས་ཚོད་ལྟ་བྱ་འདོད་དམ།” ཁོས་དེ་ལྟར་བཤད། ང་
ཕར་བཅར་བ་ཡིན། “ཁྱོད་ཀྱིས་ཁ་ཆེར་གདོངས་ཤིག” ཁོས་དེ་ལྟར་བཤད། ངས་ཁ་ཆེ་
ཆེར་གདངས་པ་ཡིན། ཁོན་ཏིང་གིས་ལག་པ་ཡར་ཕྱར་བ་ཙམ་གྱིས་འབར་ཞུན་རྒྱང་ཐག་
ཅིག་ཏུ་ཡེར།
“ཁྱོད་ངོ་མས་ཐ་ཤལ་རེད།” ཁོན་ཏིང་གིས་བཤད་རྒྱུར། “ཁྱོད་ཀྱིས་ཁོའི་ངུ་ཁ་
བསླང་འདོད་དམ། ཁྱོད་ཀྱིས་ཁོས་ཉིན་གང་བོར་དི་རི་རི་བྱེད་པ་མི་ཤེས་སམ། ང་སོང་
ནས་ཏི་ཨར་ཞུ་ལ་གཏུགས་ཏེ། ཁྱོད་ཀྱིས་པན་ཅི་ལ་བདག་སྐྱོང་ལེགས་པོ་བྱེད་ཀྱིན་མི་
འདུག་ཅེས་བཤད་རྒྱུ་ཡིན།” མོ་ཕར་བརྒྱུགས་ནས་ཕྱིན།
“ཕྱིར་ཤོག མཛེས་མ།” ཁོས་བཤད་རྒྱུར། “ཝེ། རེམ་མར་ཕྱིར་ཤོག ངས་ཁོར་མ་
གཙེར་ན་མི་ཆོག་གམ།”
ཁོན་ཏིང་གཞིས་ཆེན་གྱི་ཕྱོགས་སུ་བརྒྱུགས། མོ་ཐབ་ཁང་བསྐོར་ནས་ཡལ།
“ཁྱོད་ཀྱིས་རྙོག་དྲ་བཟོས་སོང་། ཅེ་ཁི།” ཁོས་བཤད་རྒྱུར། “དེ་ལྟར་མ་རེད་དམ།”
“ཁོས་ཁྱོད་ཀྱི་སྐད་ཆ་མི་གོ” ལ་སེ་ཐི་ཡིས་བཤད་རྒྱུར། “ཁོའི་ངག་ལྐུགས་ཀྱང་རྣ་
འོན་པ་ཡིན།”
“རེད་དམ།” ཁོས་བཤད་རྒྱུར། “ཁོ་འདི་ལྟར་ལོ་ངོ་ག་ཚོད་འདས་སོང་།”
“དེ་རིང་ཡིན་ན་ཏག་ཏག་མི་ལོ་སོ་གསུམ་འདས།” ལ་སེ་ཐི་ཡིས་བཤད་རྒྱུར།
“སྐྱེས་མ་ཐག་ནས་གླེན་པ་རེད། ཁྱོད་ནི་འཁྲབ་སྟོན་པའི་གྲས་ཡིན་ནམ།”
“ཅི་རེད།” ཁོས་དེ་ལྟར་བཤད།
“ངས་ཁྱོད་སྔོན་ཆད་རིག་མ་མྱོང་བ་འདྲ།” ལ་སེ་ཐི་ཡིས་དེ་ལྟར་བཤད།
“ཨིན། དེས་ན་ཅི་རེད།” ཁོས་དེ་ལྟར་བཤད།
“ཅང་མ་རེད།” ལ་སེ་ཐི་ཡིས་བཤད་རྒྱུར། “ང་དོ་དགོང་འཁྲབ་སྟོན་ལ་བལྟ་རུ་
འགྲོ་རྒྱུ་ཡིན།”
ཁོས་ང་ལ་ལྟ་ཙམ་བྱེད།
“ཁྱོད་ནི་སོག་ལེས་ཀྱང་དབྱངས་དཀྲོལ་ཐུབ་པ་དེ་ཡིན་ནམ། ཨེ་ཡིན།” ལ་སེ་ཐི་
ཡིས་དེ་ལྟར་བཤད།
“ཟུར་གཉིས་དང་ཞོ་ལྔ་ཡིས་འཛིན་བྱང་ཉོས་དང་། ཁྱོད་ཀྱིས་ཤེས་ངེས།” ཁོས་དེ་
ལྟར་བཤད་པ་དང་སྦྲགས། ང་ལ་ཡང་ཡང་ཅེར། “ཁོ་ཚོས་ཅིའི་ཕྱིར་ཁོ་ནང་དུ་མ་བཀག་
པ་རེད།” ཁོས་བཤད་རྒྱུར། “ཁྱོད་ཀྱིས་ཁོ་སྒོ་ཕྱིར་ཁྲིད་འོངས་ནས་ཅི་བྱེད།”
“ཁྱོད་ཀྱིས་སྐད་འདི་ང་ལ་མ་བཤད།” ལ་སེ་ཐི་ཡིས་བཤད་རྒྱུར། “ངས་ནི་ཁོར་
བདག་བྱེད་ས་གཏན་ནས་མི་འགྲོ། ང་གནས་འདིར་ཡོང་ནས་དོང་ཙེ་གཅིག་འཚོལ་བ་ཙམ་
ཡིན། དེ་བཙལ་ཚེ་དོ་དགོང་གི་ལྟད་མོར་བལྟ་ཐུབ་པ་རེད། བལྟས་སོང་ན་ང་འགྲོ་མི་ཐུབ་པ་
འདྲ།" ལ་སེ་ཐི་ཡིས་ས་ངོས་ཀུན་ཏུ་བཙལ། “ཁྱོད་ལ་དོང་ཙེ་ལྷག་མ་ཡོད་དམ། ཨེ་ཡོད།"
“མེད།” ཁོས་བཤད་རྒྱུར། “ང་ལ་མེད།”
“འོ་ན། ངས་ཅིས་ཀྱང་དོང་ཙེ་དེ་འཚོལ་ཐབས་བྱ་དགོས་འདུག” ལ་སེ་ཐི་ཡིས་
དེ་ལྟར་བཤད། ཁོས་ལག་པ་གློ་ཁུག་ཏུ་བཅུག་ཅིང་། “ཁྱོད་ཀྱིས་ཀྱང་གོ་ཧྥུ་སྤོ་ལོ་ཞིག་ཉོ་
འདོད་པ་ཨེ་རེད” ཟེར།
“སྤོ་ལོ་ཅི་ལྟ་བུ་ཞིག” ཁོས་དེ་ལྟར་བཤད།
“གོ་ཧྥུ་སྤོ་ལོ་ཟེར་བ་ཡིན།” ལ་སེ་ཐི་ཡིས་བཤད་རྒྱུར། “ང་ལ་མང་པོ་མི་དགོས།
ཟུར་གཉིས་དང་ཞོ་ལྔ་བྱིན་པས་ཆོག་
“ཅི་ཞིག་བྱ།” ཁོས་བཤད་རྒྱུར། “ང་ལ་དེས་གོ་ཅི་ཞིག་ཆོད་ཨང་།”
“ངས་བལྟས་ནའང་ཁྱོད་ལ་དགོས་འདོད་མི་འདུག” ལ་སེ་ཐི་ཡིས་དེ་ལྟར་བཤད།
“ང་ཚོ་འགྲོ། གླེན་རྒན།” ཁོས་དེ་ལྟར་བཤད། “ཡར་ཤོག་ལ་ཁོ་ཚོས་སྤོ་ལོ་རྩེ་བར་ལྟོས་
དང་། འདི། ཁྱོད་ལ་བྱིན་པ་ཡིན། ཁྱོད་ཀྱིས་རྩྭ་ཅི་མུ་སིན་དང་མཉམ་དུ་བརྩེ་ཆོག” ལ་སེ་
ཐི་ཡིས་ཅ་ག་དེ་ཡར་བསྒྲུགས་ནས་ང་ལ་བྱིན། ཅ་ག་དེ་འོད་འཚེར་འཚེར་བྱེད།
“ཁྱོད་ཀྱིས་གང་དུ་རྙེད་པ་ཡིན།” ཁོས་དེ་ལྟར་བཤད། ཁོའི་ཉི་འོད་ཁྲོད་དམར་
ལམ་ལམ་འཕྲོ་བའི་གོང་དཀྲིས་དེ་ངའི་ཉེ་སར་བཏུད།
“ལྗོན་ཤིང་ཐུང་ངུ་འདིའི་འགབ་ཏུ་རྙེད་པ་ཡིན།” ལ་སེ་ཐི་ཡིས་བཤད་རྒྱུར། “རེ་
ཞིག་ལ་ངས་རང་ཉིད་ཀྱི་དོང་ཙེ་ཕྱིར་རྙེད་པ་རེད་བསམས་བྱུང་།”
ཁོ་ཚུར་ཡོང་སྟེ་ཅ་ག་དེ་ཕར་ཁྱེར།
“འུར་མ་རྒྱག” ལ་སེ་ཐི་ཡིས་བཤད་རྒྱུར། “ཁོས་བལྟས་ཚར་རྗེས་ཁྱོད་ལ་ཕྱིར་
སྤྲོད་ངེས།”
“ ཨེ་ཀི་ནེ་སི། མེལ་པི། པེ་ཅི།”  ཁོས་དེ་ལྟར་བཤད་ཅིང་། མིག་ཟུང་ཁང་ཆེན་གྱི་
ཕྱོགས་སུ་འཁོར།
“འུར་མ་རྒྱག་དང་།” ལ་སེ་ཐི་ཡིས་བཤད་རྒྱུར། “ཁོས་ཁྱོད་ལ་བསློག་ངེས་གཏན་ཡིན།”
ཁོས་ཅ་ག་དེ་ཕྱིར་སྤྲད། ངས་འུར་མ་བརྒྱབ།
“ཁ་སང་དགོང་ཁར་སུ་ཞིག་མོར་བལྟ་རུ་སླེབས་པ་རེད།” ཁོས་དེ་ལྟར་བཤད།
“ངས་མི་ཤེས།” ལ་སེ་ཐི་ཡིས་བཤད་རྒྱུར། “ཉིན་རེའི་དགོང་ཁར་ཡོང་མཁན་
མཚམས་མི་ཆད། མོ་ལྗོན་ཤིང་ཀན་སྟེང་ནས་མར་བབས་ཆོག ང་ནི་གཞན་གྱི་གསང་
བར་རྒྱུས་ལོན་བྱེད་མི་ལོབས།”
“ཁོ་ཚོའི་གྲས་ཀྱི་གཅིག་གིས་རང་ཉིད་ཀྱི་གསང་བ་བརྟོལ་ཡོད་པ་ཐག་གིས་
ཆོད།” ཁོས་དེ་ལྟར་བཤད། ཁོས་ཁང་ཆེན་གྱི་ཕྱོགས་སུ་བལྟས། ཁོ་ཕར་ཕྱིན་ཏེ་སྤྱངས་
ཤིང་གི་སྟེང་དུ་ཉལ། “སོང་ཞིག” ཁོས་བཤད་རྒྱུར། “ང་ལ་སུན་གཙེར་མ་བཟོ།
“རེམ་མར་སོང་།” ལ་སེ་ཐི་ཡིས་བཤད་རྒྱུར། “ཁྱོད་ཀྱིས་ཆག་སྒོ་བསླངས་ཟིན།
སྲས་མོ་ཁོན་ཏིང་གིས་ཏི་ཨར་ཞུ་ལ་ཁྱོད་གཏུགས་པ་གདོན་མི་ཟ།”
ང་ཚོ་ལན་ཀན་གྱི་འགྲམ་དུ་ལྷགས་ཤིང་། མེ་ཏོག་གི་ཡལ་ག་དཀྲིས་པའི་གསེང་ནས་
ཕྱི་རོལ་ཏུ་ཧྲིག ལ་སེ་ཐི་ཡིས་རྩྭ་གསེབ་ཏུ་དོང་ཙེ་འཚོལ་བཞིན་འདུག
“ང་གནས་འདིར་ཡོད་དུས་ད་རུང་ཁུག་མར་མཆིས།” ཁོས་དེ་ལྟར་བཤད། ངས་
དར་ཆུང་དེ་གཡོ་ཞིང་འགྱུ་བ་མཐོང་། ཡངས་པའི་རྩྭ་ཐང་དུ་ཉི་འོད་གསེག་གིས་འཕྲོས།
“ཡུད་ཙམ་ནས་མོ་ཅག་བསླེབ་ངེས་རེད།” ལ་སེ་ཐི་ཡིས་བཤད་རྒྱུར། “སྐོར་ཞིག་
སླེབས་ཏེ་སླར་ཡང་བུད་སོང་། ཁྱོད་ཡོང་ནས་ང་ལ་རོགས་བྱོས་དང་།”
ང་ཚོ་ལན་ཀན་བརྒྱུད་དེ་སྔོན་དུ་བསྐྱོད།
“འུར་མ་རྒྱག” ལ་སེ་ཐི་ཡིས་བཤད་རྒྱུར། “མོ་ཅག་མ་ཡོང་ན། ང་ལ་ཐབས་བཀོད་
གཞན་ཅི་ཡོད། ཅུང་སྒུགས་དང་། སྐར་ཆ་གཅིག་གི་རྗེས་སུ་བསླེབ་པར་ངེས། ཀན་ཕྱོགས་
སུ་ལྟོས། ཡོང་བཞིན་པ་མ་ཡིན་ནམ།”
ང་ལན་ཀན་དེད་ནས་ལྕགས་སྒོ་ཆེན་པོའི་ཕྱོགས་སུ་བསྐྱོད། དཔེ་ཁུག་ཁུར་བའི་བུ་
མོ་རྣམས་གནས་འདིར་རྒྱུ་ཞིང་མཆིས། “ཝེ། པན་ཅི།” ལ་སེ་ཐི་ཡིས་བཤད་རྒྱུར། “ཁྱོད་
འདིར་ཕྱིར་ཤོག"
ཁྱོད་ཀྱིས་སྒོ་ཆེན་ནང་རོལ་ནས་ཕྱི་ཕྱོགས་སུ་བལྟས་པས་ཅི་ཕན། T.P.ཡིས་དེ་ལྟར་བཤད།
སྲས་མོ་ཁའེ་ཏི་དུས་སྔ་མོ་ནས་གང་དུ་ཕྱིན་པ་མི་ཤེས། མོ་གཉེན་བསྒྲིགས་ཏེ་ཁྱོད་དང་བྲལ་བ་
རེད། ཁྱོད་ཀྱིས་སྒོ་ལུང་ལ་འཇུས་ནས་ངུད་མོ་ཇི་ལྟར་བྱས་ཀྱང་འབྲས་བུ་མེད། མོས་ཁྱོད་ཀྱི་ངུ་སྐད་
ག་ལ་ཐོས།
ཁྱོད་ལ་ཅི་ཞིག་དགོས་སམ། T.P.ཨ་མས་དེ་ལྟར་བཤད། ཁྱོད་ཀྱིས་རྩེད་རོགས་བགྱིས་ཏེ་ཁོ་
ཅུང་ཟད་ལྷོད་ལ་དབབ་ཏུ་འཇུག་མི་ཆོག་གམ།
ཁོ་སྒོ་ཁར་སོང་ནས་ཕྱི་རོལ་ཏུ་བལྟ་འདོད་པ་རེད། T.P.ཡིས་དེ་ལྟར་བཤད།
འོ། དེ་གཏན་ནས་མི་རུང་། ཨ་མས་བཤད་རྒྱུར། ཆར་བ་འབབ་བཞིན་འདུག ཁྱོད་ཀྱིས་ཡིན་
གཅིག་མིན་གཉིས་ཁོར་རྩེད་རོགས་བྱས་ཏེ་འུར་རྒྱག་གི་མ་འཇུག པན་ཅི་མེན། གཅེས་ཕྲུག་ལོ་ལོ།
ང་ལ་ཐབས་ཤེས་མི་འདུག T.P.ཡིས་བཤད་རྒྱུར། ཁོའི་བསམ་པར་གལ་སྲིད་སྒོ་ཆེན་ཁར་
སོང་ཚེ། ཁའེ་ཏི་ཕྱིར་བསླེབ་པར་གདོན་མི་ཟ་སྙམ།
སྐྱག་རྫུན། ཨ་མས་དེ་ལྟར་བཤད།
ངས་མོ་ཚོས་སྐད་ཆ་བཤད་བཞིན་པ་ཐོས། ང་སྒོ་ཕྱིར་བུད་པ་ན། སྐད་ཆ་ཅི་ཡང་ཐོས་
མི་ཐུབ་པར་གྱུར། ང་ཐད་ཀར་ལྕགས་སྒོ་ཆེན་པོའི་ཕྱོགས་སུ་སོང་། བུ་མོ་རྣམས་ཀྱིས་དཔེ་
ཁུག་ཁུར་ནས་གནས་འདི་བརྒྱུད་ཅིང་བགྲོད། མོ་ཚོས་ང་ལ་ལྟ་ཙམ་བྱས་པའི་མུར་ཁ་ཕྱིར་
འཁོར་བ་དང་། གོམ་སྟབས་ཇེ་མགྱོགས་སུ་བཏང་། ངས་སྐད་ཆ་ཅི་ཞིག་བཤད་ན་འདོད་
མོད། འོན་ཀྱང་མོ་ཚོས་རང་ལམ་ཁོ་ན་བསྙེགས་ནས་མདུན་དུ་སྐྱོད། ང་ལན་ཀན་དེད་
དེ་མོ་ཚོའི་རྗེས་སུ་འབྲང་། ངས་སྐད་ཆ་བཤད་ན་འདོད། ཡིན་ནའང་། མོ་ཚོ་སྔར་བས་
ཇེ་མགྱོགས་སུ་ཕྱིན། དེའི་འཕྲོར། མོ་ཚོ་འདུར་མ་རྒྱུག་གིས་མདུན་དུ་དེངས། ང་ལན་ཀན
གྱི་དཀྱོགས་མཚམས་སུ་སླེབས་འཕྲལ། མུ་མཐུད་དུ་རྗེས་འདེད་གཏོང་ཐབས་བྲལ། ངས་
ལན་ཀན་ལ་འཇུས་ཏེ། མོ་ཚོ་རྒྱང་རིང་དུ་ཡལ་བར་ཅེར། ངས་སྐད་ཆ་གང་རུང་བཤད་
འདོད་སྐྱེས།
“ཁྱོད་ཡ། པན་ཅི།" T. P. ཡིས་བཤད་རྒྱུར། “ཁྱོད་སྒོ་ཕྱིར་གཡེང་ནས་ཅི་བྱེད་
འདོད་དམ། ཏི་ཨར་ཞུ་ཡིས་ཁྱོད་ལ་གཞུ་སྲིད་པ་མི་ཤེས་སམ།”
“ཁྱོད་ཀྱིས་འདི་ལྟར་ལན་ཀན་བར་དུ་བཞག་ནས་མོ་ཚོར་ཕུད་ཕུད་ཅག་ཅག་བྱས་
པས་ཅི་ཕན།” T. P. ཡིས་བཤད་རྒྱུར། “ཁྱོད་ཀྱིས་བུ་མོ་ལོ་ཆུང་ཀན་ཚོར་སྐྲག་ཕུད་
པ་རེད། ལྟོས་དང་། མོ་ཚོ་ད་ནི་རྒྱ་ལམ་ཕར་ཕྱོགས་སུ་གཡོལ་ཞིང་འགྲོ་བཞིན་འདུག”
ཁོ་ཇི་ལྟར་སྒོར་ཕྱིན་པ་རེད། ཨ་ཕས་བཤད་རྒྱུར། ཁྱོད་ལྷས་རར་འཛུལ་དུས་སྒོ་གཏན་མ་
བརྒྱབ་པ་རེད་དམ། ཅེ་སུང་།
ག་ལ་སྲིད། ཅེ་སུང་གིས་བཤད་རྒྱུར། ང་དེ་ལྟའི་རྣམ་གཡེང་དུ་འཁྱར་ངེས་སམ། ཁྱེད་ཀྱིས་
བསམས་ན་ངས་དོན་དག་འདི་འདྲ་འབྱུང་འདོད་དམ། འུ་ཚང་གི་ཁ་ལས་རླུང་རྟ་སྔར་ནས་རྒུད་
དྲགས་འདུག ཨ་གནམ་རྒན་མ། སྐད་ཆ་འདི་དུས་སྔ་མོ་ངས་ཁྱེད་ལ་ཞུས་ན་འོས། ངས་བལྟས་ན།
ད་ཐེངས་ཁྱེད་ཀྱིས་ཁོ་ཅེ་ཁི་སུན་ལ་བསྐྱལ་ན་འགྲིག དེ་མིན། ལྕམ་མོ་པོ་ཅི་སི་ཡིས་ཁོ་མེ་མདའི་
ཁ་ལ་མི་རྫོང་བའི་ངེས་པ་མི་འདུག
ཁ་རོག་ལ་སྡོད། ཨ་ཕས་དེ་ལྟར་བཤད།
སྐད་ཆ་འདི་དུས་སྔ་མོ་ནས་ངས་ཁྱེད་ལ་ཞུས་ན་འོས། ཅེ་སུང་གིས་དེ་ལྟར་བཤད།
ངའི་ལག་པ་ལྕགས་སྒོ་ཆེན་མོར་ཐུག དེ་ཕྱེ་འདུག ངས་ས་སྲོད་ཀྱི་ཁྲོད་དུ་ལྕགས་སྒོར་འཇུས།
ངས་སྐད་ཆེན་པོ་མ་བརྒྱབ། ངས་བསྲན་ཚུགས་པའི་ངང་ངུ་ངག་མ་བཏོན། བུ་མོ་ཆུང་ཆུང་རྣམས་ས་
སྲོད་ཁྲོད་ཡོང་བཞིན་པར་ཧད་དེ། ངས་འུར་སྒྲ་མ་ཕྱུང་།
“ ཁོ་ཀན་ན་འདུག”
མོ་ཚོས་གོམ་མཚམས་བཞག
“ཁོ་སྒོ་ཕྱིར་ཡོང་མི་ཐུབ། གང་ལྟར། ཁོས་མི་ལ་འཚེ་བའི་དཔེ་མེད། མུ་མཐུད་དུ་འགྲོ།”
“ང་འགྲོ་མི་ཕོད། ངས་མི་ཕོད། ང་རྒྱ་ལམ་ཕར་ཕྱོགས་སུ་སོང་ན་འདོད།”
“ཁོ་སྒོ་ཕྱིར་ཡོང་མི་ཐུབ།”
ངས་ཨག་མ་བཏབ།
“བྱི་ལ་སྐྲག་ཤོར་ཞིག་གི་ཚུགས་ཀ་བཟུང་ནས་ཅི་བྱེད། ཕར་འགྲོ་ཡ།བོབས།”
མོ་ཚོ་ས་སྲོད་ཀྱི་ཁྲོད་མདུན་ཕྱོགས་སུ་ཆས། ངས་འ་འུར་ཅི་ཡང་མ་བརྒྱབ། ངས་
ལྕགས་སྒོར་ཤེད་ཀྱིས་འཇུས། མོ་ཚོའི་འགྲོས་ཤིན་ཏུ་དལ།
“ང་སྐྲག་གི ”
“ཁོས་ཁྱོད་ལ་འཚེ་མི་སྲིད། ང་ཉིན་བཞིན་ལམ་ཁ་འདི་བརྒྱུད་ནས་ཕྱིན་པ་ཡིན།
ཁོ་དེ་གར་ལན་ཀན་དེད་ནས་རྗེས་འདེད་པ་ཙམ་རེད།”
མོ་ཚོ་འགྲོ་བཞིན་འདུག ངས་ལྕགས་སྒོ་ཕྱེ། མོ་ཚོས་གོམ་མཚམས་བཞག་ཅིང་
ཕྱིར་འཁོར། ངས་སྐད་ཆ་བཤད་ན་འདོད། ངས་འཇུ་ཐེངས་གཅིག་གིས་མོ་བཟུང་། སྐད་
ཆ་བཤད་འདོད་ཀྱི། འོན་ཏེ་མོས་འཛེར་སྐད་ལྷང་ལྷང་བསྒྲགས། ངས་ནུས་ཤུགས་ཡོད་རྒུ
བཀོལ་ནས་སྐད་ཆ་བཤད་ན་འདོད། ཧ་ཅང་འདོད། སྐབས་འདིར་འོད་གསལ་གྱི་གྲིབ
གཟུགས་མག་མོག་ཏུ་གྱུར་ཅིང་། ང་ཡར་འགོས་ན་བསམས། ངས་མིག་མདུན་གྱི་དེ་ཕར་
ཕྱིས་ན་སྙམ། ཡིན་ནའང་། འོད་གསལ་གྱི་གྲིབ་གཟུགས་དེ་མི་སྣང་བར་ག་ཤེད་ཅིག་ཏུ་
ཡལ། ཁོ་ཚོ་རི་ངོས་སུ་སྙེག དེ་ནས་རི་གཟར་ཐུར་དུ་འཐེན་པའི་ལམ་བུ་དེད། ངས་
ཁོ་ཚོ་བོས་ན་དྲན། ཡིན་ནའང་།
ངས་དབུགས་བརྔུབས་ཏེ་ཕྱིར་གཏོང་མི་ནུས་ལ། སྐད་
ངས་མཐའ་གཅིག་ཏུ་རང་ཉིད་རི་གཤམ་དུ་མི་རྦབ་པར་ཤ་
ཀྱང་འབྱིན་མི་ཕོད་པར་ལུས།
བསྒྲིམས་མོད། ཏག་ཏག་ལ་རི་མགོ་ནས་མར་གྲིལ་བར་མ་ཟད། དཀར་འོད་དོད་ཅིང་ཀྱི་
ལི་ལི་འཁོར་བའི་གྲིབ་གཟུགས་ཁྲོད་ལྷུང༌།
ཝེ། གླེན་རྒན། ལ་སེ་ཐི་ཡིས་བཤད་རྒྱུར། མི་ཁ་ཤས་སླེབས་བྱུང་། ཁྱོད་ཀྱིས་འ་འུར་ཧ་ཧིན་
མ་བསྒྲགས་དང་། གོ་སོང་ངམ།
ཁོ་ཚོ་དར་ཆུང་གི་འཁྲིས་སུ་འབྱོར། དེའི་ཁྲོད་ཀྱི་གཅིག་གིས་དར་ཆུང་བལ། ཁོ་
ཚོས་སྤོ་ལོ་བརྒྱབ། དེར་མཐུད་ནས་ཁོས་སླར་ཡང་དར་ཆུང་བཙུགས།
“སྐུ་ཞབས།” ལ་སེ་ཐི་ཡིས་དེ་ལྟར་བཤད།
ཁོས་ཁ་ཕྱིར་འཁོར་ཏེ། “ཅི་རེད” ཟེར།
“ཁྱེད་ཀྱིས་གོ་ཧྥུ་སྤོ་ལོ་ཉོ་རྒྱུ་ཡིན་ནམ།” ལ་སེ་ཐི་ཡིས་དེ་ལྟར་བཤད།
“ང་ལ་བལྟ་རུ་ཆུགས་དང་།” ཁོས་དེ་ལྟར་བཤད་རྗེས། ལན་ཀན་གྱི་མདུན་དུ་
ལྷགས། ལ་སེ་ཐི་ཡིས་ལྕགས་དྲ་བརྟོལ་ནས་སྤོ་ལོ་ཕར་དམྱུགས།
“ཁྱོད་ལ་ཇི་ལྟར་ཐོབ་པ་ཡིན།” ཁོས་དེ་ལྟར་བཤད།
“ངས་ཐང་ནས་རྙེད་པ་ཡིན།” ལ་སེ་ཐི་ཡིས་དེ་ལྟར་བཤད།
“ངས་ལོས་ཤེས།” ཁོས་བཤད་རྒྱུར། “གང་ནས་རྙེད་པ་རེད་ཟེར་ན། གཞན་གྱི་གོ་
ཧྥུ་སྤོ་ལོའི་ཁུག་མ་ནས་རྙེད་པ་རེད།”
“ངས་ར་སྐོར་འདིའི་ནང་ནས་རྙེད་པ་ཡིན།” ལ་སེ་ཐི་ཡིས་བཤད་རྒྱུར། “ང་ལ་
ཟུར་གཉིས་དང་ཞོ་ལྔ་བྱིན་ན་སྟེར་ཆོག”
“ཁྱོད་ལ་འདི་ཅིའི་ཕྱིར་དབང་བ་ཡིན།" ཁོས་དེ་ལྟར་བཤད།
ངས་ཐང་ནས་བསྒྲུགས་པ་མ་ཡིན་ནམ།” ལ་སེ་ཐི་ཡིས་དེ་ལྟར་བཤད།
“འོ་ན་ཁྱོད་ཀྱིས་ད་དུང་གཅིག་སྒྲུག་ཤོག་དང་།” ཁོས་དེ་ལྟར་བཤད། ཁོས་སྤོ་ལོ་
རང་ཉིད་ཀྱི་ཁུག་མར་བཟེད་རྗེས། གནས་དེ་དང་ཁ་བྲལ།
ངས་དོ་དགོང་ངེས་པར་འཁྲབ་སྟོན་ལ་བལྟ་དགོས་ཨང་།” ལ་སེ་ཐི་ཡིས་དེ་
ལྟར་བཤད།
བདེན་ནམ།” ཁོས་དེ་ལྟར་བཤད་པ་དང་། ས་སྟེགས་ཀྱི་ཕྱོགས་སུ་བཞུད། “ལམ་
ཕྱེས། ཁའེ་ཏི།” ཁོས་སྤོ་ལོ་ཐེངས་ཤིག་བརྒྱབ།
“ ཁྱོད་འདི་མི་སུན་སྤྱད་ཅིག་རེད”། ལ་སེ་ཐི་ཡིས་བཤད་རྒྱུར། “ཁྱོད་ཀྱིས་ཁོ་ཚོ་
མེད་ནའང་འུར་རྒྱག ཁོ་ཚོ་ཡོད་ནའང་འུར་རྒྱག ཁྱོད་ཁ་རོག་ལ་བསྡད་ན་མི་བཟང་
ངམ། གཞན་ཚོ་ཁྱོད་ཀྱི་འཛེར་སྐད་དེར་སུན་སྣང་སྐྱེ་བཞིན་པ་མི་ཤེས་སམ། འདི་ཟུངས།
ཁྱོད་ཀྱི་རྩྭ་ཅི་མུ་སིན་བོར་སོང་།” ཁོས་རྩྭ་རྐང་ཞིག་བཏུས་ཏེ་ང་ལ་བྱིན། “ངས་ད་དུང་
རྐང་གཅིག་བཏོག་དགོས། རྐང་འདི་ཁྱོད་ཀྱིས་བསྙབས་ནས་རྙིད་རོར་གྱུར་འདུག” ང་ཚོ་
ལན་ཀན་གྱི་མདུན་ཐད་དུ་འགྲེངས་ཏེ་ཁོ་ཚོར་བལྟས།
“མི་དཀར་ཀན་ཁ་གཏད་འཇལ་དཀའ་བ་ཞིག་རེད།” ལ་སེ་ཐི་ཡིས་བཤད་རྒྱུར།
“ཁྱོད་ཀྱིས་ཁོས་ངའི་སྤོ་ལོ་ཕྲོགས་པ་མ་མཐོང་ངམ།” ཁོ་ཚོ་སྔོན་དུ་སྐྱོད། ང་ཚོའང་
ལྕགས་དྲ་དེད་དེ་མདུན་དུ་སྙེག ང་ཚོ་མེ་ཏོག་ར་བར་སླེབས་མཚམས། ད་ནི་བསྐྱོད་པའི་
གླགས་མ་མཆིས། ངས་ལྕགས་དྲར་འཇུས་ཤིང་། མེ་ཏོག་ཡལ་གའི་གསེང་ནས་ཕར་བལྟས་
ཚེ། ཁོ་ཚོ་མཐོང་སྣང་དུ་མ་ཤར།
“ད་ལྟ་ཁྱོད་ལ་ཧུ་ཧུ་ཧིན་ཧིན་ཅང་མེད་ན་འགྲིག” ལ་སེ་ཐི་ཡིས་བཤད་རྒྱུར། “ཁ་
རོག མ་གཞིར་ཨ་ཡོ་ཨ་ན་ཟེར་མཁན་དེ་ང་ཡིན་ན་རེད། ཁྱོད་ག་ལ་ཡིན། འདི་ཁྱེར།
ཁྱོད་ཀྱིས་ཅིའི་ཕྱིར་རང་ཉིད་ཀྱི་རྩྭ་རྐང་འཛིན་བདེ་མི་བྱེད། ཅུང་ཙམ་ནས་ཡང་དེ་མེད་
ཅེས་ཕེ་སྐད་ལྷང་ལྷང་བསྒྲག་རྒྱུ་ཡིན་ནམ།” ཁོས་མེ་ཏོག་རྐང་གཅིག་ང་ལ་གཏད། “ཁྱོད་
གང་ལ་འབྲོ་རྒྱུ་ཡིན།”
ང་ཚོའི་གྲིབ་གཟུགས་རྩྭ་ཐང་དུ་ལྷུང༌། གྲིབ་གཟུགས་ང་ཚོ་ལས་སྔ་བར་ལྗོན་ཤིང་
ལ་ཐོགས། ངའི་གྲིབ་གཟུགས་ཨང་དང་པོར་སླེབས། ཕྱིས་ཙ་ན། ངེད་གཉིས་ཀའི་གྲིབ་
གཟུགས་འབྱོར། ཡང་བསྐྱར། གྲིབ་གཟུགས་ལྗོན་ཤིང་དང་གྱེས། དམ་བེའི་ནང་མེ་ཏོག་
རྐང་གཅིག་འདུག ངས་གཞན་གཅིག་པོའང་ནང་དུ་བཙུགས།
“ཁྱོད་སྔ་མོ་ནས་དར་ལ་བབ་འདུག” ལ་སེ་ཐི་ཡིས་བཤད་རྒྱུར། “ཡིན་ནའང་། ད་
དུང་ཡང་མེ་ཏོག་རྐང་གཉིས་དམ་བེར་འཛུགས་པའི་རྩེད་མོར་གཡེང་། སྲས་མོ་ཁ་ལའོ་
ལིན་ཤི་ན་ཁོ་ཚོས་ཁྱོད་ལ་ཅི་ཞིག་བྱ་རྒྱུ་ཡིན་པ་ཤེས་སམ། ཁོ་ཚོས་ཁྱོད་ཅེ་ཁི་སུན་ལ་
བསྐྱལ་རྒྱུ་རེད། དེ་ག་མ་གཞི་ནས་ཁྱོད་སྡོད་སའི་གནས་ཡིན། སྐུ་ཞབས་ཅེ་སུང་གིས་འདི་
ལྟར་བཤད་མྱོང་། གནས་དེར་སླེབས་ཚེ། ཁྱོད་གླེན་ལྐུགས་ཁྱུ་ཞིག་དང་མཉམ་དུ་འགྲོགས་
ཏེ། ཉིན་རྒྱུན་ལྕགས་དྲར་འཇུས་ནས་མི་གཏོང་ཞིང་། རང་འདོད་དུ་འ་འུར་ཟང་ཟིང་ཇི་
ལྟར་བཟོ་ཆོག ཅི་འདྲ་རེད། ཁྱོད་ཉི་མ་གཏོང་ཐབས་དེ་འདྲར་དགའ་འམ།”
ལ་སེ་ཐི་ཡིས་ཕྱག་རྒྱ་གཅིག་གིས་མེ་ཏོག་གང་སར་སྤུར། “ཅེ་ཁི་སུན་ལ་སོང་ན། གལ་
ཏེ་ཁྱོད་ཀྱིས་འདི་ལྟར་ཐེངས་ཤིག་བོས་ཚེ། ཁོ་ཚོས་ཁྱོད་ལ་འདི་ལྟར་ཡ་ལན་སྤྲོད་ངེས།”
ངས་མེ་ཏོག་སླར་ཡང་བསྒྲུག་ན་འདོད། འོན་ཀྱང་། ལ་སེ་ཐི་ཡིས་སྔ་ལག་བྱས་ནས་
བསྒྲུགས། མེ་ཏོག་གང་དུ་ཕྱིན་པ་མི་གསལ། ང་ངུས་པ་ཡིན།
“ངུས་ཡ།” ལ་སེ་ཐི་ཡིས་བཤད་རྒྱུར། “ཁྱོད་ངུས་དང་། ཁྱོད་ལ་ངུ་ཁ་གཡར་ས་
ཞིག་ལོས་དགོས། ཆོག་གི ངས་ཁྱོད་ལ་སྟེར། ཁའེ་ཏི།” ཁོས་སྐད་མགོ་ཇེ་དམའ་རུ་
བཏང་སྟེ། “ཁའེ་ཏི། ཁྱོད་ངུས་ཤིག ཁའེ་ཏི།”
“ལ་སེ་ཐི།” ཏི་ཨར་ཞུ་ཡིས་ཇ་ཁང་ནས་སྐད་བརྒྱབ་བྱུང་།
མེ་ཏོག་སླར་ཡང་མངོན།
“རེམ་མར་ངུ་མཚམས་ཆོད།” ལ་སེ་ཐི་ཡིས་བཤད་རྒྱུར། “འདི། འདི་མ་རེད་དམ།
ལྟོས་དང་། ད་ཅིའི་དེ་དང་གཅིག་འདྲ་ཡིན། དམ་བེའི་ནང་ན་སྔར་བཞིན་ཡོད་པ་མིན་
ནམ། ད་མ་ངུ་།”
“ཝེ། ལ་སེ་ཐི།” ཏི་ཨར་ཞུ་ཡིས་དེ་ལྟར་བཤད།
“འོ་ལགས།” ལ་སེ་ཐི་ཡིས་བཤད་རྒྱུར། “ངེད་གཉིས་ཡོང་གིན་ཡོད། ཁྱོད་ཀྱིས་
པྲ་ཆལ་མ་བྱེད། ཡར་ལོངས།” ཁོས་ངའི་དཔུང་བ་ནས་གསིག་འཐེན་བྱས་པས། ང་ཡར་
ལངས་པ་ཡིན། ང་ཚོ་སྡོང་གསེབ་ལས་བུད། ང་ཚོའི་གྲིབ་གཟུགས་གར་སོང་ཆ་མེད་དུ་གྱུར།
“མ་ངུ་།” ལ་སེ་ཐི་ཡིས་བཤད་རྒྱུར། “ཀན། ཚང་མས་ཁྱོད་ལ་བལྟས་འདུག ད་
མ་ངུ་།”
“ ཁྱོད་ཀྱིས་ཁོ་ཁྲིད་ཤོག” ཏི་ཨར་ཞུ་ཡིས་དེ་ལྟར་བཤད། མོ་རིམ་གྱིས་སྐས་རྐང
ལས་བབས།
“ཁྱོད་ཀྱིས་ཡང་ཁོར་ཅི་ཞིག་གནག་པ་ཡིན།” མོས་དེ་ལྟར་བཤད།
“ཅི་ཡང་བྱས་མེད།" ལ་སེ་ཐི་ཡིས་བཤད་རྒྱུར། “ཁོ་དོན་མེད་དུ་ངུས་པ་རེད།”
“ཁྱོད་ཀྱིས་ཁོར་གནག་པ་ཁོ་ཐག་རེད།” ཏི་ཨར་ཞུ་ཡིས་བཤད་རྒྱུར། “ཁྱོད་ཀྱིས་
ཁོར་ཐུབ་ཚོད་བཏང་བ་ཐག་གིས་ཆོད། ད་ཅི་ཁྱོད་ཚོ་གང་དུ་སོང་།”
“ཀན་ཕྱོགས་ཀྱི་གསོམ་སྡོང་འོག་བསྡད་པ་ཡིན།” ལ་སེ་ཐི་ཡིས་དེ་ལྟར་བཤད།
“ཁྱོད་ཀྱིས་ཁོན་ཏིང་ཆུང་བར་ཡང་སྤོ་བསླངས་འདུག” ཏི་ཨར་ཞུ་ཡིས་བཤད་
རྒྱུར། “ཁྱོད་ཀྱིས་ཁོ་ཁྲིད་དེ་མོ་དང་རིང་དུ་བཀྱེད་ན་མི་ཆོག་གམ། མོ་པན་ཅི་ཉེ་སར་
བཏུད་ན་དགའ་བོ་མེད་པ་མི་ཤེས་སམ།”
ངས་ཁོའི་ཆེད་དུ་དུས་ཚོད་མང་པོ་གྲོན་པ་ཡིན།” ལ་སེ་ཐི་ཡིས་བཤད་རྒྱུར། “ཁོ་
ནི་ཨ་ཞང་མིན།”
“ཁྱོད་ཀྱིས་ང་ལ་ཁ་རྩོད་བརྒྱག་ཕོད་དམ། ཞི་ཕྲུག” ཏི་ཨར་ཞུ་ཡིས་དེ་ལྟར་བཤད།
“ངས་ཁོར་གནོད་སྤྱད་ཏིལ་ཙམ་ཡང་ལས་མེད།” ལ་སེ་ཐི་ཡིས་བཤད་རྒྱུར། “ཁོ་
དེ་གར་བརྩེས་ནས་སྐྱིད་ཀྱང་དགའ་ཡོད། གློ་རྡེག་ལ་ངུས་ཀྱང་འགྲགས།”
“ཁྱོད་ཀྱིས་ཁོའི ‘དུར་སར’ "མ་རེག་གམ།” ཏི་ཨར་ཞུ་ཡིས་དེ་ལྟར་བཤད།
“ངས་ཐུག་ཙམ་ཡང་མ་བྱས།” ལ་སེ་ཐི་ཡིས་དེ་ལྟར་བཤད།
“ང་ལ་རྫུན་མ་གཏམ། ཞ་ཞི།” ཏི་ཨར་ཞུ་ཡིས་དེ་ལྟར་བཤད། ང་ཚོ་སྐས་རྐང་
འགོས་ཏེ་ཐབ་ཁང་དུ་འཛུལ། ཏི་ཨར་ཞུ་ཡིས་ཐབ་སྒོ་ཕྱེ་བ་དང་། རྐུབ་བཀྱགས་ཤིག་ཐབ་
མེའི་སྔུན་སར་འཐེན་ནས་ང་འདུག་ཏུ་བཅུག་པ་ན། ངས་ངུ་མཚམས་བཞག
ཁྱོད་ཀྱིས་ཅིའི་ཕྱིར་མོར་ཁོང་ཁྲོ་བསླངས་པ་ཡིན་ནམ། ཏི་ཨར་ཞུ་ཡིས་བཤད་རྒྱུར། ཁྱོད་
ཀྱིས་ཁོ་གནས་གཞན་དུ་འཁྲིད་ན་མི་འགྲིག་གམ།
ཁོས་དེ་གར་མེ་ཕུང་ལ་བལྟས་པ་ཙམ་རེད། ཁའེ་ཏི་ཡིས་བཤད་རྒྱུར། ཨ་མས་ཁོར་ཁོའི་སྲི་མིང་
བཤད་བཞིན་འདུག ང་ཚོས་གཏན་ནས་མོར་ཁོང་ཁྲོ་བསླངས་མེད།
ཁྱོད་ལ་བསམ་ཚུལ་དེ་འདྲ་མེད་པ་ངས་ཤེས་ཡོད། ཏི་ཨར་ཞུ་ཡིས་བཤད་རྒྱུར། ཁོ་ཁང་བའི་
འདི་ཕྱོགས་སུ་མཆིས། མོ་དེའི་ལྡོག་ཕྱོགས་སུ་འདུག ཡ། ངའི་ཅ་ལག་ཁྱོད་ཚོས་སྒུལ་མི་རུང་། ང་
སོང་ཤུལ་ནས་ཀྱང་ཐུག་མི་ཉན།
“ཁྱོད་ངོ་མི་ཚའམ།” ཏི་ཨར་ཞུ་ཡིས་བཤད་རྒྱུར། “འདི་ལྟར་ཁོར་བརྙས་བཅོས་
བྱས་ན།” མོས་སྒོང་སྤྲི་དེ་ཟས་ཅོག་སྟེང་བཞག་
“ངས་ཁོར་བརྙས་བཅོས་མ་བྱས།” ལ་སེ་ཐི་ཡིས་བཤད་རྒྱུར། “སྔོན་ཏག་ཏག་ལ་
ཁོས་ད་དུང་མེ་ཏོག་བཙུགས་པའི་དམ་བེ་དེ་རྩེ་བཞིན་འདུག གློ་བུར་དུ་ངུ་ངག་འདོན་
ཞིང་སྐད་འགྲགས་བརྒྱབ། དེ་ཁྱེད་ཀྱིས་ཀྱང་ཐོས་པ་ལྟར་རེད།”
“ཁྱོད་ཀྱིས་ཁོའི་མེ་ཏོག་ལ་མ་རེག་གམ།” ཏི་ཨར་ཞུ་ཡིས་དེ་ལྟར་བཤད།
“ངས་ཁོའི ‘དུར་སར’ ཡེ་ནས་མ་ཐུག” ལ་སེ་ཐི་ཡིས་བཤད་རྒྱུར། “ང་ལ་ཁོའི་
ཉ་ཉོག་དེས་ཅི་བྱེད། ངས་རང་ཉིད་ཀྱི་དོང་ཙེ་བཙལ་བ་ཙམ་ཡིན།”
“ཁྱོད་ཀྱིས་བོར་སོང་ངམ། ཨེ་རེད།" ཏི་ཨར་ཞུ་ཡིས་དེ་ལྟར་བཤད། མོས་སྒོང་སྤྲིར་
འཛེར་བའི་ལཱ་སྒྲོན་བཀར། ཁ་ཅིག་ནི་ལཱ་སྒྲོན་ཆུང་བའི་རིགས་སུ་གཏོགས། གཞན་ཁ་
ཅིག་ནི་ལཱ་སྒྲོན་ཆེ་བའི་གྲས་ཏེ། ད་མེ་དུམ་མེར་བགོས་འདུག “ངས་ཁྱོད་ལ་སྔ་མོ་ནས་
ཉར་ཚགས་ལེགས་པོ་གྱིས་ཞེས་བཤད་པ་ཡིན། ད་བལྟས་ན་ཁྱོད་ཀྱིས་ཡང་ང་ཧྥེ་ལའོ་ཉི་
ལ་བསླང་དུ་འགྲོ་རུ་འཇུག་རྒྱུ་རེད།”
“གང་ལྟར་ང་ལྟད་མོར་བལྟ་རུ་འགྲོ་རྒྱུ་ཡིན། པན་ཅི་ཡོད་ཀྱང་ཆོག་ལ་མེད་ཀྱང་
རུང་།” ལ་སེ་ཐི་ཡིས་བཤད་རྒྱུར། “ངས་ཉིན་ནུབ་དང་མཚམས་ཚུགས་མེད་པར་པན་
ཅིའི་ཨོང་ཤ་ཁོ་ན་སྲུང་མི་འདོད།”
“ཁོས་ཅི་ཞིག་བྱ་འདོད་ན། ཁྱོད་ཀྱིས་དེ་བཞིན་བསྟན་དགོས། ནག་ཕྲུག་ཁྱོད།" ཏི་
ཨར་ཞུ་ཡིས་བཤད་རྒྱུར། “ཁྱོད་ཀྱིས་ངའི་སྐད་ཆ་གོ་སོང་ངམ།”
“ངས་ད་བར་དུ་ཇི་བཞིན་བསྒྲུབས་པ་མིན་ནམ།” ལ་སེ་ཐི་ཡིས་བཤད་རྒྱུར།
“ཁོར་ཅི་ཞིག་མཁོ་ཟེར་ན། ངས་ཅི་ནུས་ཀྱིས་འདོད་ཐོག་ལ་བཞག་པ་ཡིན། མ་རེད་དམ།
པན་ཅི།”
“དེས་ན་ཁྱོད་ཀྱིས་མུ་མཐུད་དུ་སྒྲུབས།” ཏི་ཨར་ཞུ་ཡིས་བཤད་རྒྱུར། “ཁོས་འདི་
ལྟར་ཕུང་ཟེད་བརྒྱབ་ནའང་། ཁྱོད་ཀྱིས་བསམ་གཟས་ནས་ནང་དུ་ཁྲིད་འོངས། དེར་མ་
ཟད། ཁོན་ཏིང་ཆུང་བར་ཡང་སྤོ་བསླངས། ད་ལྟ། ཅེ་སུང་མེད་པའི་གླགས་དང་བསྟུན།
རིངས་པོར་སྒོང་སྤྲི་ཟོ། སྐབས་དེར་ཁོས་སྒོང་སྤྲི་ཞིག་གི་དོན་དུ་ང་ལ་འཁང་ར་ཅི་ཡང་བྱ་
མི་འདོད། དེའི་ཁར་སྒོང་སྤྲི་འདིར་ང་རང་ཉིད་ཀྱིས་འགྲོ་སྒོ་ཕུད་པ་ཡིན། གལ་སྲིད་ངས་
ཇ་ཁང་ནས་སྒོང་སྤྲི་ཞིག་བསྲེག་ཟེར་ན། ད་དུང་བྱ་སྒོང་གཅིག་རེ་གཅིག་རེ་བྱས་ཏེ་བརྩི་
དགོས། ཁྱོད་ཀྱིས་སེམས་ཆུང་བྱོས། ཡང་བསྐྱར་ཁོར་ངུ་ཁ་མ་སློང་། དེ་མ་གཏོགས། དོ་
དགོང་ཁྱོད་ལྟད་མོར་འགྲོ་རྒྱུའི་ཚུགས་ཀ་ཙམ་ཡང་འདོད་ས་མེད།”
ཏི་ཨར་ཞུ་ཕར་བུད་སོང་།
“ཁྱོད་ཀྱིས་ཕུ་འདེབས་མི་ཤེས།” ལ་སེ་ཐི་ཡིས་བཤད་རྒྱུར། “ངས་ལཱ་སྒྲོན་ཇི་ལྟར་
གཞིལ་བར་ལྟོས།” ཁོ་ལུས་པོ་སྔུན་ལ་བསྙེས་པ་དང་། འགྲམ་པ་ཡོངས་སུ་ལྦས་པར་བྱས་
ཏེ་ལཱ་སྒྲོན་གཅིག་ཀྱང་མ་ལུས་པར་བཅིལ། ང་ངུས་པ་ཡིན།“མ་ངུ་།” ལ་སེ་ཐི་ཡིས།“ཤོག
ཁྱོད་ཀྱིས་ཐབ་མེར་འདིར་ལྟོས་དང་། ངས་སྒོང་སྤྲི་གཤུར་ཆོག” ཟེར།
ངས་ནི་ཆུ་ཚོད་ཀྱི་ཐག་སྒྲ་ཐོས་ཐུབ། ངས་ནི་ངའི་ལྟག་གར་འགྲེང་བའི་ཁའི་ཏི་ཡི་དབུགས་སྒྲ་
ཐོས་ཐུབ། ངས་ནི་ཁང་ཀླད་ཀྱི་སྐད་སྒྲ་ཡང་ཐོས་ཐུབ། ཁའེ་ཏི་ཡིས་ཆར་བ་འབབ་བཞིན་འདུག་ཟེར།
ང་ཆར་བ་འབབ་པར་སུན། ང་འདི་དག་ཐམས་ཅད་ལ་སུན། དེའི་འཕྲོར་མོས་མགོ་བོ་ངའི་པུས་སྟེང་
དུ་བསྔས་ཏེ་ངུས་ཤིང་། ང་རང་དམ་དུ་བཅིངས། ངའང་ངུ་མགོ་བརྩམས། དེར་མཐུད་དེ་ངས་སླར་ཡང་
ཐབ་མེར་ཅེར། གསལ་ཞིང་འགྱུ་བའི་གཟུགས་རིས་དེ་དག་མི་སྣང་བར་གྱུར། ངས་ནི་ཆུ་ཚོད་དང་
ཁང་ཀླད། ཁའེ་ཏི་བཅས་ཀྱི་སྐད་སྒྲ་ཐོས་ཐུབ།
ངས་སྒོང་སྤྲི་ཁམ་ཁ་ཤས་ཟོས་པ་ཡིན། ལ་སེ་ཐི་ཡིས་ལག་པ་བསྲིངས་ཏེ་ཡང་ལེབ་
མོ་གཅིག་ཁྱེར། ངས་ནི་ཁོས་ཟ་མ་ཟ་བའི་སྒྲ་ཐོས་ཐུབ། ངས་ཐབ་མེར་ཅེར་ནས་བསྡད།
ལྕགས་སྐུད་ནར་རིང་ཞིག་ངའི་ཕྲག་སྟེང་ནས་བརྐྱངས་ཏེ་ཐབ་ཁུང་གི་སྒོ་ཁར་
རྩེབས། དུས་དེ་ཙ་ན། ཐབ་མེ་མཐོང་སྣང་ལས་ཡལ། ང་ངུས་པ་ཡིན།
“ཁྱོད་ཀྱིས་ཡང་ཨག་སྐད་རྒྱག་དོན་ཅི།” ལ་སེ་ཐི་ཡིས་བཤད་རྒྱུར། “ལྟོས་ཤིག”
ཐབ་མེ་སླར་ཡང་མཆེད། ངའི་ངུ་ཁའང་འགགས། “ཁྱོད་ཀྱིས་རྨོ་མོས་སྙོར་བ་ལྟར་
སེམས་ཆུང་ནེམ་ཆུང་ངང་ཐབ་མེར་བལྟས་ན་མི་རུང་ངམ།” ལ་སེ་ཐི་ཡིས། “ཁྱོད་དངོས་
གནས་དྲང་གནས་རང་ཉིད་ཀྱི་དོན་དུ་ངོ་ཚ་ན་འགྲིག་འདུག འདི། ད་དུང་སྒོང་སྤྲི་ཉུང་
ཙམ་ཁྱེར” ཟེར།
“ཁྱོད་ཀྱིས་ཁོ་དཀའ་ཁག་ཅི་ཞིག་ལ་གཏད་པ་ཡིན།” ཏི་ཨར་ཞུ་ཡིས་བཤད་
རྒྱུར། “ཁྱོད་ཀྱིས་ཁོ་ལྷོད་ལ་དབབ་ཏུ་འཇུག་མི་ནུས་སམ།”
“ངས་ཁོའི་ངུ་ཁ་ལེན་བཞིན་ཡོད། ངས་ཁོར་སྲས་མོ་ཁ་ལའོ་ལིན་གཉིད་དུ་ཆུགས་
ཟེར་བ་ཡིན།" ལ་སེ་ཐི་ཡིས་བཤད་རྒྱུར། “གང་དང་ཇི་ལྟར་མི་ཤེས་མོད། ཁོ་རང་དབང་
ན་མི་འདུག”
“དེ་ངས་སུ་ཞིག་གིས་བཅོས་པ་ཤེས།” “ཝེ་ཨར་ཧྲིས་བསླེབ་ཚེ། ངས་ཁྱོད་ལ་
དབྱུག་པས་བརྡུང་དུ་འཇུག་ངེས། དེ་ནི་ཁྱོད་ཀྱིས་ཉོས་པ་རེད། ཁྱོད་ཉིན་གང་བོར་ཀྲབ
ཀྲབ་བྱེད་ནས་འདུག་མི་བཟོད། ཁྱོད་ཀྱིས་ཁོ་གྲམ་པའི་ནང་ཁྲིད་པ་ཨེ་ཡིན།”
“མིན།" ལ་སེ་ཐི་ཡིས་བཤད་རྒྱུར། “ང་ཚོ་ཁྱེད་ཀྱིས་བསྒོས་པ་བཞིན། ཉིན་ཧྲིལ་
བོར་ར་སྐོར་ནང་དུ་བརྩེས་པ་ཡིན།”
ཁོས་ལག་པ་བསྲིངས་ཏེ་ད་དུང་སྒོང་སྤྲི་གཅིག་བླང་ན་འདོད། ཏི་ཨར་ཞུ་ཡིས་ཁོའི་
ལག་པར་བརྡེགས། “ད་དུང་དགོས་སམ། ངས་ཚོད་གཏུབ་འདིས་ཁྱོད་ཀྱི་ལག་སུག་དེ
ཇི་ལྟར་གཅོད་པར་ལྟོས།” ཏི་ཨར་ཞུ་ཡིས་བཤད་རྒྱུར། “སྙིང་རྗེ། ཁོས་རྡོག་གཅིག་ཀྱང་
ཟོས་མེད་ཚོད་རེད།”
“ཁོས་ཟོས་ཐལ།” ལ་སེ་ཐི་ཡིས་བཤད་རྒྱུར། “ཁོས་ང་ལས་ལྡབ་འགྱུར་གྱིས་ཟོས་
སོང་། ཁྱེད་ཀྱིས་ཁོར་དྲིས་དང་།"
“ཁྱོད་ཀྱིས་ད་དུང་ལག་པ་བསྲིངས་ནས་ཚོད་ལྟ་བྱོས་དང་།” ཏི་ཨར་ཞུ་ཡིས་
བཤད་རྒྱུར། “ཚོད་ལྟ་བྱོས།”
ཧ་ཅང་འགྲིག་འདུག ཏི་ཨར་ཞུ་ཡིས་དེ་ལྟར་བཤད། ངའི་སེམས་སུ་ཐེངས་རྗེས་མར་ང་ངུ་
བའི་དུས་ལ་བབ། ངས་བལྟས་ན་མའོ་ལའེ་ཡང་ང་ཁོའི་དོན་དུ་ངུ་བར་འཐད་ཤག་ཤག་རེད།
ད་ལྟ་ཁོའི་མིང་ལ་པན་ཅི་ཟེར་བ་རེད། ཁའེ་ཏི་ཡིས་དེ་ལྟར་བཤད།
དོན་འདི་ཅི་འདྲ་ཞིག་རེད་དམ། ཏི་ཨར་ཞུ་ཡིས་བཤད་རྒྱུར། ཁོའི་སྐྱེས་མིང་བོས་ནས་དུས་
ཡུན་རིང་བོ་འགོར་མེད། མི་བདེན་ནམ།
པན་ཅི་མེན་ནི《དམ་པའི་གསུང་རབ》ནང་གི་མཚན་རེད། ཁའེ་ཏི་ཡིས་བཤད་རྒྱུར། ཁོར་
མཚོན་ན། མིང་འདི་མའོ་ལའེ་ལས་ཀྱང་སྙན།
དོན་འདི་ཅི་འདྲ་ཞིག་རེད་དམ། ཏི་ཨར་ཞུ་ཡིས་དེ་ལྟར་བཤད།
ཨ་མས་འདི་ལྟར་སྨྲས་སོང་། ཁའེ་ཏི་ཡིས་དེ་ལྟར་བཤད།
ཧིན། ཏི་ཨར་ཞུ་ཡིས་བཤད་རྒྱུར། སྲི་མིང་ཙམ་བཏགས་པས་ཁོར་ཕན་པ་འབྱུང་མི་སྲིད་ལ།
གནོད་པའང་ཐེབས་མི་སྲིད། ཁ་ཤས་ཀྱིས་ཏབ་ཅིག་ལ་ལས་བསོད་མ་བརྒྱུགས་ཚེ། ལམ་སང་མིང་
བརྗེ་འགྲོ་བ་རེད། ངའི་མིང་ནི་དོན་མི་གོ་བའི་དུས་ནས་ཏི་ཨར་ཞུ་ཡིན་ལ། ནམ་ཞིག་གཞན་གྱི་
བརྗེད་ངས་ཀྱིས་ཁྱེར་བའི་ཚེ་ནའང་ཏི་ཨར་ཞུ་ལས་མེད།
གཞན་གྱིས་བརྗེད་པའི་དབང་དུ་བཏང་ན། ཁྱོད་ལ་ཏི་ཨར་ཞུ་ཞེས་འབོད་པ་ཇི་ལྟར་ཤེས་སམ།
ཁའེ་ཏི་ཡིས་དེ་ལྟར་བཤད།
དཔེ་ཆ་ཆེན་མོ་དེའི་སྟེང་ན་བྲིས་ཡོད། གཅེས་ཕྲུག ཏི་ཨར་ཞུ་ཡིས་བཤད་རྒྱུར། བྲིས་པ་ཧ་
ཅང་ཁ་གསལ་རེད།
ཁྱོད་ཀྱིས་ཡི་གེ་ཤེས་སམ། ཁའེ་ཏི་ཡིས་དེ་ལྟར་བཤད།
ངས་ཡི་གེ་ཤེས་དགོས་དོན་མེད། ཏི་ཨར་ཞུ་ཡིས་བཤད་རྒྱུར། གཞན་གྱིས་ང་ལ་བཀླགས་
ཤིང་མཉན་དུ་འཇུག་པར་ངེས། ངས་སྐད་ཆ་ཚིག་གཅིག་སྟེ། ང་འདི་ན་ཡོད་ཅེས་བཤད་པས་ཆོག
ལྕགས་སྐུད་རིང་མོ་དེ་ངའི་ཕྲག་མགོ་བརྒྱུད་ནས་ཕྱིན། ཐབ་མེ་གང་ཞིག་ཏུ་བཅིལ་
སོང་། ང་སླར་ཡང་ངུས་པ་ཡིན།
ཏི་ཨར་ཞུ་དང་ལ་སེ་ཐི་གཉིས་འཛིང་རེས་བརྒྱབ།
“ད་ཐེངས་ངས་ཁྱོད་མཐོང་སོང་།" ཏི་ཨར་ཞུ་ཡིས་བཤད་རྒྱུར། “ཨོ་ཧོ། ངས་ཁྱོད་
རིག་ཐལ།” མོས་ལ་སེ་ཐི་ཁང་བའི་ཕུག་ནས་ཚུར་དྲུད་པ་དང་། ཤེད་ཤུགས་ཀྱིས་སྤྲུག་
འཐེན་བྱས། “ཁྱོད་ཀྱིས་ཁོར་ཅི་ཡང་མ་གནག་པ་རེད་དམ། ཤོད་ཡ། ད་ནི་ཁྱོད་ཀྱི་ཨ་
ཕ་ཡོང་བར་སྒུགས། ང་སྔོན་ཆད་ལྟ་བུའི་ལོ་གཞོན་ཡིན་རྒྱུ་ན། ངས་ཁྱོད་ཀྱི་ཤུན་ལྤགས་
བཤུས་ཀྱང་རུང་། ངས་ཁྱོད་ངེས་པར་ས་དོང་དུ་འཇུག་དགོས། ཁྱོད་དོ་དགོང་གི་ལྟད་མོར་
སོང་མི་ཆོག ངས་ཡིན་གཅིག་མིན་གཉིས་ཁ་ཐོག་ལ་འདེད་ངེས།”
“ཨོ། ཨ་ཡེ།” ལ་སེ་ཐི་ཡིས་བཤད་རྒྱུར། “ཨོ། ཨ་ཡེ།”
ངས་ལག་པ་ད་ཅི་མེ་འབར་བའི་གནས་སུ་བསྲིངས།
“ཁོར་འཇུས་ཤིག” ཏི་ཨར་ཞུ་ཡིས་བཤད་རྒྱུར། “ཁོ་ཚུར་འཐེན་ལ་ཤོག”
ངའི་ལག་པ་ཏོལ་གྱིས་ཕྱིར་བསྐུམས་ཤིང་ཁ་ནང་དུ་བཞག ཏི་ཨར་ཞུ་ཡིས་ང་རང་
འཐམས། ངས་རང་ཉིད་ཀྱི་ཨག་སྐད་ལས་གཞན་ཆུ་ཚོད་ཀྱི་ཐག་སྒྲའང་ཐོས་ཐུབ། ཏི་
ཨར་ཞུ་ཡིས་ལག་ངར་བརྒྱངས་ཏེ་ལ་སེ་ཐི་ཡི་ཀླད་ལྟག་ཏུ་གཞུས། ངའི་ཨག་སྐད་གཅིག་
ལས་གཅིག་མཐོ་བར་གྱུར།
“སོང་ནས་ཚྭ་ཁྱེར་ལ་ཤོག” ཏི་ཨར་ཞུ་ཡིས་དེ་ལྟར་བཤད། མོས་ང་ཡི་ལག་པ་ཁ་
ནང་ལས་ཕྱིར་བཏོན། སྐབས་དེར་ངའི་ངུ་སྐད་སྔར་བས་ལྷང་ལྷང་དུ་གྲག ངས་ལག་པ་
སླར་ཡང་ཁ་ནང་ལ་དྲངས་འདོད་མོད། འོན་ཀྱང་ཏི་ཨར་ཞུ་ཡིས་དམ་པོར་བཅིངས་ནས་
མ་བཏང་། ང་བརྒྱལ་ལ་ཁད་དུ་ངུས། མོས་ཚྭ་བྱེ་ཉུང་ཙམ་ངའི་ལག་པར་གཏུལ།
“མཛོད་ཁང་དུ་སོང་སྟེ། ཀ་མཛེར་གྱི་སྟེང་ནས་རས་ཕྱིས་ཤིག་གཤོགས་ཤོག” མོས་
བཤད་རྒྱུར། “ད་ཕེ་མ་འདེབས། ཆོག་གི ཁྱོད་ཀྱིས་ཨ་མའི་ནད་གཞི་བསླང་འདོད་དམ།
ཡ། ཁྱོད་ཀྱིས་ཐབ་མེར་ལྟོས་དང་། ཏི་ཨར་ཞུ་ཡིས་སྐར་མ་གཅིག་གི་ཡུན་ལ་ཁྱོད་ཀྱི་ལག་
པ་དྲག་ཏུ་འཇུག་ཐུབ། ཁྱོད་ཀྱིས་ཐབ་མེར་ལྟོས་ཨ།” མོས་ཐབ་སྒོ་ཕྱེ་བ་ན། ངས་ཐབ་མེར་
བལྟས་པ་ཡིན། འོན་ཀྱང་ངའི་ལག་པ་སྔར་བཞིན་སྲེག་ཅིང་ཚ། དེ་བས། ངས་ཕེ་འདེབས་
མཚམས་མ་བཅད། ངས་ད་རུང་ལག་པ་ཁ་ནང་ལ་གཞིབ་འདོད་ནའང་། ཏི་ཨར་ཞུ་ཡིས་
དམ་པོར་བཅིངས་ཏེ་ལྷོད་པར་མི་བྱེད།
མོས་རས་དྲལ་ཞིག་ངའི་ལག་པར་དཀྲིས།
ཨ་མས་བཤད་རྒྱུར། “ཡང་ཅི་ཞིག་མ་ཉན་པ་རེད། ང་ལ་ན་ཚ་བྱུང་ནའང་འདུག་ཏུ་
མི་འཇུག་གམ། ཁྱིམ་ན་མི་ནག་དར་མ་གཉིས་ཀྱིས་ཁོ་སྙོར་ཡོད། དེའི་ཁར་ང་མལ་ལས་
ལངས་ཏེ་ཡོང་དགོས་སམ།”
“ད་ལྟ་ཁོར་སྐྱོན་མི་འདུག” ཏི་ཨར་ཞུ་ཡིས་བཤད་རྒྱུར། “ཁོ་རེམ་མར་ཁ་རོག་ལ་
སྡོད་ངེས། ཁོའི་ལག་པ་ཅུང་བསྲེགས་པ་ཙམ་རེད།”
“ཁྱིམ་ན་མི་ནག་དར་མ་གཉིས་ཡོད་བཞིན་དུ། ད་དུང་ཡང་ཁང་ནང་དུ་ཡོང་ནས་
ཟེད་ཟེད་ལོང་ལོང་བྱེད་པ་འདི་ཅི།” ཨ་མས་བཤད་རྒྱུར། “ཁྱོད་ཚོས་ང་ལ་ན་ཚ་བྱུང་བ་
ཤེས་ཡོད། དེ་བས། བསམ་གཟས་ནས་ཁོར་ཕོག་ཐུག་བཏང་བ་རེད།” མོ་ཚུར་ཡོང་ནས་
ངའི་འགྲམ་དུ་ལངས་ཤིང་། “ད་མ་ངུ” ཟེར། འཕྲོ་རིམ་འཕྲོར། “མྱུར་དུ་ཁྱི་ཁ་ཚུམས།
སྒོང་སྤྲི་འདི་ཁྱོད་ཀྱིས་ཁོར་ཟ་རུ་བཅུག་པ་ཡིན་ནམ” ཞེས་བཤད།
“ངས་ཉོས་པ་ཡིན།” ཏི་ཨར་ཞུ་ཡིས་བཤད་རྒྱུར། “འོན་ཀྱང་། དེ་ཅེ་སུང་གི་ཟས་
རིན་ལས་བཅགས་པ་མིན། ངས་ཁོར་སྐྱེས་སྐར་ལ་བཟའ་རུ་བཅུག་པ་ཡིན།”
“ཁྱོད་ཀྱིས་ཚོང་ཁང་ཆུང་ཆུང་གི་སྒོང་སྤྲི་འདི་འདྲས་ཁོར་ཟས་དུག་འཕོག་ཏུ་
འཇུག་འདོད་དམ།” ཨ་མས་བཤད་རྒྱུར། “འདི་ནི་ཁྱོད་ཀྱིས་མ་རུངས་ཁོག་བཅུག་གིས་
བསྒྲུབས་པའི་དོན་དག་རེད། ང་ལ་དངོས་གནས་སྐར་མ་གཅིག་གི་སོས་དལ་དུས་ཀྱང་མི་
འདུག་ཨང་།”
“ཁྱེད་ཀླད་ཐོག་ཏུ་ངལ་གསོར་ཕེབས་དང་།” ཏི་ཨར་ཞུ་ཡིས་བཤད་རྒྱུར། “ངས་
སྐར་མ་གཅིག་གི་རིང་ལ་ཁོའི་ན་ཚ་གཞོམ་ཐུབ། ན་ཚ་བཞག་ན་ཁོ་ངུ་མི་སྲིད། ཁྱེད་
ཕེབས་དང་ཆོག"
“ཁོ་འདིར་སྐྱུར་ཅིག དེས་ན་ཁྱོད་ཚོས་མུ་མཐུད་དུ་ཐབས་སྣ་ཚོགས་སྒོས་ཁོར་
གནོད་འཚེ་བསྐྱལ་ཆོག” ཨ་མས་བཤད་རྒྱུར། “ཁོས་འདི་གར་བོས་ཤིང་ངུས་ན། ང་ཀླད་
ཐོག་ཏུ་ཇི་ལྟར་ཉལ་ཐུབ། པན་ཅི་མེན། ཁྱོད་རེམ་མར་ཁ་རོག་ལ་སྡོད།”
“ཁོ་འགྲོ་ས་གཞན་མ་མཆིས།” ཏི་ཨར་ཞུ་ཡིས་བཤད་རྒྱུར། “ང་ཚོར་སྔོན་ཆད་
ལྟར་ཁང་ལྷག་མང་པོ་མེད། ཡང་ཁོ་རྒྱུན་པར་ར་སྐོར་དུ་བསྡད་དེ་ངུས་ན་རུ་ཁ་ཁྱིམ་
མཚེས་ཀྱིས་མཐོང་འགྲོ།”
“ངས་ཤེས་ཡོད། ངས་ཤེས་ཡོད།” ཨ་མས་བཤད་རྒྱུར། “འདི་ཚང་མ་ང་ལན་པ་
ཡིན། གང་ལྟར། ངའི་ཚེ་ཐག་རིང་བོ་མི་འདུག ང་སོང་ཤུལ་དུ་ཁྱོད་ཚོ་དང་ཅེ་སུང་གི་
འཚོ་བ་ཇེ་བཟང་དུ་འགྲོ་ཐུབ།” མོ་ངུས་བྱུང་།
“ཁྱེད་ཀྱང་མ་བཤུམ་རོགས།” ཏི་ཨར་ཞུ་ཡིས་བཤད་རྒྱུར། “འདི་ལྟར་བྱས་ན་ཉལ་
སར་ལྷུང་རྒྱུ་རེད། ཁྱེད་ཀླད་ཐོག་ཏུ་ཕེབས་དང་། ལ་སེ་ཐི་ཡིས་ཁོ་དཔེ་ཁང་དུ་འཁྲིད་ཆོག
དེས་ན་ངས་ཀྱང་ཁོར་ནུབ་འཚལ་གཡོ་ཆོག”
ཏི་ཨར་ཞུ་ཡིས་ཨ་མ་བསྐྱོར་ནས་ཕྱིར་སོང་།
“ཁ་རོག” ལ་སེ་ཐི་ཡིས་བཤད་རྒྱུར། “མྱུར་དུ་ཁྱི་ཁ་ཚུམས། ངས་ཁྱོད་ཀྱི་ལག་པ་
གཞན་གཅིག་ཀྱང་བསྲེག་རྒྱུ་ཡིན་ནམ། ཁྱོད་ཀྱིས་དེ་ལྟར་འདོད་དམ། ཁྱོད་གཏན་ནས་
ཚ་ཡི་མི་འདུག”
“འདི་ཁྱོད་ལ་སྟེར།” ཏི་ཨར་ཞུ་ཡིས་བཤད་རྒྱུར། “ཆོག་གི ད་ངུ་མཚམས་ཞོག”
མོས་ང་ལ་འདྲུད་ལྷམ་དེ་ཚུར་གཏད་པ་ན། ངའང་ཁ་རོག་གེར་བསྡད། “ཁོ་ཁྲིད་དེ་དཔེ་
ཁང་ལ་སོང་དང་།” མོས་མུ་མཐུད་དུ། “གལ་སྲིད་སྔར་ལྟར་ཁོའི་ངུ་སྐད་གོ་ཚེ། ངས་ཁྱོད་
ཀྱི་སྐྱི་མོ་ཚང་མ་བཤུ་རྒྱུ་ཡིན།”
ང་ཚོ་དཔེ་ཁང་དུ་སོང་། ལ་སེ་ཐི་ཡིས་གློག་སྒྲོན་བཀར། སྒེའུ་ཁུང་འགའ་ནག་ཐོམ་
མེར་གྱུར། གྱང་ངོས་ཀྱི་མཐོ་སར་གྲིབ་གཟུགས་ལེབ་མོ་ཞིག་མངོན། ང་སོང་ནས་དེར་
རེག་ཙམ་བྱས། དེ་ནི་སྒོ་གླེགས་ཤིག་དང་མཚུངས། ཡིན་ནའང་སྒོ་གླེགས་མ་རེད།
ངའི་རྒྱབ་ཕྱོགས་སུ། ཐབ་མེ་ལྷབ་ལྷབ་ངང་འབར། ང་ཐབ་མེའི་འཁྲིས་སུ་བཅར་ཏེ།
ཐང་གཅལ་དུ་ཙོག་ཅིང་། ལག་པར་འདྲུད་ལྷམ་དེ་ཐོགས། མེ་ལྕེ་དགུང་དུ་མཆེད། དེས་
ཨ་མའི་རྐུབ་སྟེགས་ཀྱི་གདན་ཆ་གསལ་ལམ་མེར་བཏང་།
ཨག་མ་འདེབས་རོགས།” ལ་སེ་ཐི་ཡིས་བཤད་རྒྱུར། “ཁྱོད་ཀྱིས་ཏབ་ཅིག་ལ་
མཚམས་བཞག་ན་མི་བཟང་ངམ། ངས་འདིར་ཁྱོད་ལ་མེ་ཁ་གསོས་ཡོད། ཁྱོད་ཀྱིས་བལྟ་
ཙམ་ཡང་མི་བྱེད་པ་ཅི་རེད།”
ཁྱོད་ཀྱི་མིང་ལ་པན་ཅི་ཟེར། ཁའེ་ཏི་ཡིས་བཤད་རྒྱུར། ཁྱོད་ཀྱིས་ཐོས་སམ། པན་ཅི། པན་ཅི།
དེ་ལྟར་མ་འབོད། ཨ་མས་བཤད་རྒྱུར། ཁྱོད་ཀྱིས་ཁོ་འདིར་ཁྱེར་ཤོག་དང་།
ཁའེ་ཏི་ཡིས་ལག་པ་ངའི་མཆན་འོག་ལ་བསྲིངས་ཏེ་འུབས་བཏབ་བྱུང་།
ཡར་ལོངས། མའོ—མ་རེད། པན་ཅི། མོས་དེ་ལྟར་བཤད།
ཁྱོད་ཀྱིས་ཁོ་འུབས་འདེབས་མི་དགོས། ཨ་མས་བཤད་རྒྱུར། ཁྱོད་ཀྱིས་ཁོ་འཁྲིད་ཡོང་ན་མི་
ལེགས་སམ། ཁྱོད་ཀྱིས་དོན་ཕྲན་ཚེགས་དེ་ཙམ་ཡང་མི་གོའམ།
ངས་ཁོ་ལོས་ཁྱག ཁའེ་ཏི་ཡིས་བཤད་རྒྱུར། “ངས་ཁོ་འུབས་བཏབ་ནས་ཀླད་ཐོག་ཏུ་
སོང་ཆོག ཏི་ཨར་ཞུ།”
“ཁྱོད་སོང་། ཐེ་གེ་མ།” ཏི་ཨར་ཞུ་ཡིས་བཤད་རྒྱུར། “ཁྱོད་རང་ཉིད་ཆུང་ཆུང་། ཐ་ན་
ཤིག་ཀྱང་ཐེག་མི་ཐུབ་པར་འདུག ཡ་ཡ། ཅེ་སུང་གིས་བསྒོས་པ་ལྟར་ཁ་ཁུ་སུམ་པོར་སོང་།”
སྐས་རྐང་སྟེང་དུ་འོད་ཞགས་ཕྲན་བུ་འཕྲོས། ཨ་ཕ་དེ་གར་འགྲེང་ཞིང་། ཚི་ལེན་
མ་གཏོགས་གོན་མེད། ཁོའི་ཚུགས་ཀ་དེར་བལྟས་ན་ཁ་རོག་གེར་སྡོད་ཅེས་པ་དང་འདྲ།
ཁའེ་ཏི་ཡིས་སྐད་མགོ་དམའ་མོས་བཤད་རྒྱུར།
“ ཨ་མ་སྙུང་བ་རེད་དམ།”
ཝེ་ཨར་ཧྲིས་ཀྱིས་ང་ཐང་ལ་བཞག་པ་དང་། ང་ཚོ་ཨ་མའི་ཉལ་ཁང་དུ་ཕྱིན། ཁང་བའི་ནང་
མེ་བསྒོངས་འདུག མེ་ལྕེ་ཕྱོགས་བཞིའི་གྱང་ངོས་སུ་འཕྱོ་ཞིང་འཇགས། མེ་ལོང་ངོས་སུའང་མེ་ཕུང་
ཞིག་མཆིས། ངས་སྙུན་ཕོག་པའི་དྲི་མ་ཚོར་ཐུབ། དེ་ནི་ཨ་མའི་མགོ་བོར་བལྟབས་པའི་ལག་ཕྱིས་
ལས་མཆེད་པ་རེད། མོའི་སྐྲ་ལོ་སྔས་མགོའི་འགྲམ་དུ་འཁྱིལ། མེ་འོད་གནས་དེར་སླེབས་མ་ཐུབ་
ཀྱང་། མོའི་ལག་པ་གསལ་ལྷང་ངེར་བཏང་སྟེ། མཛུབ་དཀྲིས་རེ་རེ་འོད་ཀྲིག་ཀྲིག་ཏུ་འཚེར།
“ཤོག ཨ་མར་གཟིམ་བདེ་ཞིག་ཞུ་རོགས།” ཁའེ་ཏི་ཡིས་དེ་ལྟར་བཤད། ང་ཚོ་
མལ་ཁྲིའི་མཐའ་རུ་བཅར། མེ་འོད་མེ་ལོང་ལས་སྒོར་བུད། ཨ་ཕ་མལ་ཁྲི་ལས་ཡར་ལངས་
ཏེ་ང་པང་བ་དང་། ཨ་མས་ལག་པ་བཀྱགས་ནས་ང་ལ་བྱིལ་བྱིལ་བཏང་།
“ད་ལྟ་དུས་ཚོད་དུ་རེད།” ཨ་མས་མིག་ཟུང་བཙུམས་ཏེ་བཤད།
“བདུན་པར་སྐར་མ་བཅུས་ཆད་འདུག” ཨ་ཕས་དེ་ལྟར་བཤད།
“ད་རུང་ཁོ་བསྙལ་ན་སྔ་དྲགས།” ཨ་མས་བཤད་རྒྱུར། “ནམ་མ་གསལ་བར་
ཁོ་གཉིད་ལས་སད་ངེས། དེ་རིང་ལྟར་ཉི་མ་གཅིག་བསྐྱལ་དགོས་ཚེའང༌། ངས་བཟོད་
ཐབས་བྲལ།”
“ཡང་བཤད་ཐལ། ཡང་བཤད་ཐལ།” ཨ་ཕས་དེ་ལྟར་བཤད་པ་དང་། མོའི་འགྲམ་
པར་རྡེག་ཙམ་བྱས།
“ང་ནི་ཁྱོད་ཀྱི་ཁུར་བོ་ཡིན་པ་ངས་ཤེས་ཡོད།” ཨ་མས་བཤད་རྒྱུར། “ཡིན་ནའང་།
ང་འགྲོ་རན་ལ་ཐོན་འདུག སྐབས་དེར་ངས་ཁྱོད་འོ་བརྒྱལ་ལ་གཏོད་མི་སྲིད།”
“ད་མ་བཤད།” ཨ་ཕས་བཤད་རྒྱུར། “ངས་ཁོ་ཁྲིད་དེ་ཁང་གཤམ་དུ་བརྩེ་རུ་འགྲོ་
རྒྱུ་ཡིན།” ཁོས་ང་པང་སྟེ། “ཤོག་ཡ། ང་ཚོ་ཁང་གཤམ་དུ་བརྩེ་རུ་འགྲོ། ཁོན་ཏིང་གིས་
ལས་བྱ་འབྲི་བཞིན་མཆིས། ངེད་གཉིས་སེམས་ཆུང་སྒོས་འགྲོ” ཟེར།
ཁའེ་ཏི་སྔུན་སར་བསྣུར་ཏེ། མགོ་བོ་དུད་ཅིང་མལ་ཁྲིའི་སྟེང་ཁ་བུབ་ཏུ་ལོག ཨ་
མའི་ལག་ཟུང་མེ་འོད་ཁྲོད་ཞུགས།
མོའི་མཛུབ་དཀྲིས་དེ་ཁའེ་ཏི་ཡི་རྒྱབ་གཞུང་དུ་འཕར་ལྡིང་བྱེད།
ཨ་མར་ནད་ཕོག་འདུག ཨ་ཕས་བཤད་རྒྱུར། ཏི་ཨར་ཞུ་ཡིས་ཁྱོད་ཚོ་ཉལ་སར་འཁྲིད་ངེས་
ཡིན། ཁོན་ཏིང་གང་དུ་མཆིས།
ཝེ་ཨར་ཧྲིས་ཁོ་བཙལ་དུ་བུད་སོང་། ཏི་ཨར་ཞུ་ཡིས་དེ་ལྟར་བཤད།
ཨ་ཕ་དེ་གར་འགྲེངས་ཏེ། ང་ཚོ་ཕར་འགྲོ་བར་བལྟས། ང་ཚོས་ཨ་མས་ཉལ་ཁང་
ནས་སྐད་སྒྲ་འབྱིན་པ་ཐོས་ཐུབ། ཁའེ་ཏི་ཡིས་ཁ་རོག་ཟེར། ཅེ་སུང་ད་དུང་ཐོག་ཁང་དུ་
མཆིས། ཁོས་ལག་པ་ཟུང་ཁུག་མར་བཅུག་འདུག
“དོ་དགོང་ཁྱོད་ཚོ་ཁ་ཁུ་སིམ་མེར་སྡོད།” ཨ་ཕས་བཤད་རྒྱུར། “འུར་མ་རྒྱག ཨ་
མ་དཀྲོག་མི་ཆོག”
“ང་ཚོ་ཅིས་ཀྱང་ཁ་རོག་གེར་འདུག་ངེས།" ཁའེ་ཏི་ཡིས་བཤད་རྒྱུར། “ཅེ་སུང་།
ད་ནི་ཁྱོད་ཀྱང་ལྷོད་པོར་སྡོད་ཅིག” ང་ཚོས་རྐང་མཐིལ་ཡར་བཀྱགས།
ང་ཚོས་ཁང་སྟེང་གི་སྐད་སྒྲ་ཐོས་ཐུབ། ངས་ནི་མེ་ལོང་ནང་གི་མེ་འོད་ཀྱང་མཐོང་ནུས། ཁའེ་ཏི་
ཡིས་སླར་ཡང་ང་འུབས་པ་བཏབ།
“ཡ། ཤོག” མོས་བཤད་རྒྱུར། “ཡུད་ཙམ་ནས་ཁྱོད་ཐབ་མེའི་འགྲམ་དུ་ཕྱིར་ལྡོག་
ཆོག ད་མ་ངུ་།”
“ཁའེ་ཏན་སི།” ཨ་མས་དེ་ལྟར་བཤད།
“མ་ངུ་། པན་ཅི།” ཁའེ་ཏི་ཡིས་བཤད་རྒྱུར། “ཨ་མས་ཁྱོད་ཕར་ཤོག་ཅེས་འབོད་
བཞིན་འདུག ཁྱོད་སོང་ནས་ཁ་ལོངས་དང་། རེམ་མར་ཕྱིར་ཡོང་ཆོག པན་ཅི།”
ཁའེ་ཏི་ཡིས་ང་ཐང་ལ་བཞག་པ་ན། ངས་ངུ་ཁ་བསྒགས།
“ཁོ་འདི་གར་འདུག་ཏུ་ཆུགས་དང་། ཨ་མ། ཁོས་མེ་འོད་ལ་མི་ལྟ་དུས། ཁྱེད་ཀྱིས་
ད་གཟོད་ཁོར་བཤད་ཆོག"
“ཁའེ་ཏན་སི།” ཨ་མས་དེ་ལྟར་བཤད། ཁའེ་ཏི་མར་བསྒུར་ཏེ་ང་ཡར་བཀྱགས།
ངེད་གཉིས་ཁྱར་མ་ཁྱོར་བྱེད། “ཁའེ་ཏན་སི།” ཨ་མས་སླར་ཡང་དེ་ལྟར་བཤད།
“ཕེ་མ་འདེབས།” ཁའེ་ཏི་ཡིས་བཤད་རྒྱུར། “ཁྱོད་ཀྱིས་སྔར་བཞིན་མེ་འོད་ལ་
བལྟས་ཆོག ད་མ་ངུ་རོགས།”
“ཁོ་འདི་གར་ཁྲིད་ཤོག་དང་།” ཨ་མས་བཤད་རྒྱུར། “ཁོ་ཆེ་དྲགས། ཁྱོད་ཀྱིས་ཐེག་
དཀའ། ཁྱོད་ཀྱིས་པང་མི་ནུས། དེ་ལྟར་ན་ཁྱོད་ཀྱི་སྒལ་ཚིགས་གུག་འགྲོ་ཡང་སྲིད། འུ་
ཚང་ལྟ་བུའི་བུད་མེད་རྣམས་ཀྱིས་གཟུགས་གཞི་དྲང་མོ་ཡིན་པར་ང་རྒྱལ་འཛིན་པ་རེད།
ཁྱོད་ཀྱིས་རང་ཉིད་ཀྱི་སྐྱེ་གཟུགས་ཨ་ཡེ་འཁྲུད་མ་ཞིག་དང་མཚུངས་འདོད་དམ།”
“ཁོ་དེ་འདྲའི་ལྗིད་མོ་མ་རེད།" ཁའེ་ཏི་ཡིས་བཤད་རྒྱུར། “ངས་འགྱོགས་ཐུབ།”
“གང་ལྟར། ངས་གཞན་གྱིས་ཁོ་པང་ན་མི་འདོད།” ཨ་མས་བཤད་རྒྱུར། “ལོ་ལྔར་
སོན་སོང་། མིན་མིན། ངའི་པུས་མགོར་མ་འཇོག ཁོ་དྲང་མོར་དགྱེ་རུ་ཆུགས།”
“ཁྱེད་ཀྱིས་ཁོ་པང་ཁུགས་ལ་ལོངས་དང་། ཁོའི་ངུ་ཁ་ཁོགས་སྲིད།” ཁའེ་ཏི་ཡིས་
དེ་ལྟར་བཤད། “མ་ངུ་།” མོས་སླར་ཡང་། “ཁྱོད་ཅུང་ཙམ་ནས་ཕྱིར་སོང་ཆོག འདི།
ཁྱོད་ཀྱི་འབོལ་གདན་རེད། ལྟོས་དང” ཟེར།
“དེ་ལྟར་མ་བྱེད། ཁའེ་ཏན་སི།” ཨ་མས་དེ་ལྟར་བཤད།
“ཁོར་འབོལ་གདན་བསྟན་ཚེ། ད་གཟོད་མི་ངུ་བ་རེད།” ཁའེ་ཏི་ཡིས་བཤད་
རྒྱུར། “ཁྱེད་སྔུན་ལ་སྐུར་དང་། ངས་འབོལ་གདན་ཚུར་དབྱུང་རྒྱུ་ཡིན། འདི། པན་ཅི།
ལྟོས་དང་།"
ངས་འབོལ་གདན་ལ་བལྟས་ཏེ། ངུ་མཚམས་བཞག
“ཁྱོད་ཀྱིས་ཁོའི་འདོད་ཐོག་ལ་འཇོག་རྒྱུ་མང་དྲགས།” ཨ་མས་བཤད་རྒྱུར། “ཁྱོད་
ཀྱང་ཁྱོད་ཀྱི་ཨ་ཕ་དང་གཅིག་འདྲ་རེད། འདི་ལྟར་སོང་ན་མཐར་ཐུག་སྡུག་མྱང་མཁན་ང་
ཡིན་པ་ཁྱོད་ཚོས་མི་ཤེས། ཨ་ཡེ་རྒན་མོས་ཅེ་སུང་གཅེས་ལང་ལ་བཏང་སྟེ། ཏག་ཏག་ལོ་
གཉིས་ཀྱི་རིང་ཁོའི་རྩིང་སྤྱོད་བསྒྱུར་པས། ངའི་ལུས་ཕུང་ཇེ་ཞན་དུ་སོང་། ད་ཡང་པན་ཅི་
མེན་དེ་ལྟར་བཅའ་དགོས་ཟེར་ན་ངས་ཇི་ལྟར་བྲ།”
“ཁྱེད་ཀྱིས་ཁོར་སེམས་ཚེགས་བྱ་མི་དགོས།” ཁའེ་ཏི་ཡིས་བཤད་རྒྱུར། “ང་ཁོ་
སྙོར་བར་དགའ། རེད་མ་རེད། པན་ཅི།”
“ཁའེ་ཏན་སི།” ཨ་མས་བཤད་རྒྱུར། “ངས་སྔོན་ཆད་ནས་དེ་ལྟར་མ་འབོད་ཅེས་
བཤད་པ་མིན་ནམ། ཁྱོད་ཀྱི་ཨ་ཕས་ཡིན་གཅིག་མིན་གཉིས་ཁྱོད་ཀྱི་ཆུང་མིང་ནས་འབོད་
པར་བྱེད། འདི་མ་གཞི་ནས་ཐབས་སྡུག་གི་བྱ་བ་རེད། ངས་གཞན་གྱིས་ཁོའི་ཆུང་མིང་
ནས་འབོད་དུ་འཇུག་མི་འདོད། ཆུང་མིང་གིས་བོས་ན་འོས་མེད་དུ་བརྩི། རིགས་རུས་
དམན་པ་ཚོས་ད་གཟོད་ཆུང་མིང་གིས་འཛིན་པ་རེད། པན་ཅི་མེན།”
“ཁྱོད་ཀྱིས་ང་ལ་ལྟོས་དང་།” ཨ་མས་དེ་ལྟར་བཤད།
“པན་ཅི་མེན།” ཨ་མས་དེ་ལྟར་བཤད། མོས་ལག་ཟུང་གིས་ངའི་འགྲམ་པ་བསྐྱོར་
ཏེ། ངའི་ངོ་གདོང་མོའི་ཕྱོགས་སུ་དཀྱོགས།
“པན་ཅི་མེན།” ཨ་མས་བཤད་རྒྱུར། “འབོལ་གདན་དེ་ཕར་ཁྱེར་དང་། ཁའེ་
ཏན་སི།
“ཁོ་ཕེ་འདེབས་ངེས་རེད།” ཁའེ་ཏི་ཡིས་དེ་ལྟར་བཤད།
“འབོལ་གདན་དེ་ཕར་ཁྱེར། ངས་བཤད་པ་ལྟར་དུ་གྱིས།” ཨ་མས་བཤད་རྒྱུར།
“ཁོས་ངེས་པར་རྒན་པའི་ངག་ལ་མཉན་རྒྱུ་སློབ་དགོས།”
འབོལ་གདན་དེ་ཕར་ཁྱེར་སོང་།
“མ་ངུ་། པན་ཅི།” ཁའེ་ཏི་ཡིས་དེ་ལྟར་བཤད།
“ཁྱོད་ཕ་གིར་ཙོག་ཅིག” ཨ་མས་བཤད་རྒྱུར། “པན་ཅི་མེན།” མོས་ང་ཡི་ངོ་
གདོང་བསྐྱོར་ཅིང་། མོའི་ངོ་གདོང་དང་ཁ་གཏད་དུ་བཅུག
“དེ་ལྟར་མ་བྱེད།” མོས་བཤད་རྒྱུར། “དེ་ལྟར་མ་བྱེད།”
ཡིན་ནའང་ངའི་ངུ་མཚམས་མ་ཆད། ཨ་མས་ང་བསྡམས་རྗེས་ངུས་པ་དང་། ངའང་
རྗེས་འདེད་ཀྱིས་ངུས། འཕྲོ་རིམ་འཕྲོར་འབོལ་གདན་ཕྱིར་སླེབས། ཁའེ་ཏི་ཡིས་དེ་ཨ་
མའི་མགོ་ཐོག་ཏུ་བཀྱགས། མོས་ཨ་མ་རྐུབ་སྟེགས་སྟེང་འཐེན་པ་ན། ཨ་མ་རྐུབ་སྟེགས་
སྟེང་གི་དམར་སེར་ཉིས་ལྡན་གྱི་ཁ་གདན་ལ་བསྙེས་ནས་ངུས།
“མ་ངུ་ཡ། ཨ་མ།” ཁའེ་ཏི་ཡིས་བཤད་རྒྱུར། “ཁྱེད་ཐོག་ཁང་དུ་ཕེབས་ནས་ནད་
གཞི་གསོས་དང་། ང་སོང་ནས་ཏི་ཨར་ཞུ་བོས་ཡོང་།” མོས་ང་ཐབ་མེའི་མདུན་སར་ཁྲིད།
ངས་མདངས་གསལ་ཞིང་གཡོ་སྐྱེན་པའི་གཟུགས་བརྙན་དེར་བལྟས། ངས་མེ་ལྕེའི་སྒྲ་
དང་ཁང་སྟེང་གི་སྐད་གོ་ཐུབ།
ཨ་ཕས་ང་པང་བྱུང་། ཁོའི་ལུས་སྟེང་ནས་ཆར་ཆུའི་དྲི་མ་འཐུལ་བར་བྱེད།
“ཝེ། པན་ཅི།” ཁོས་བཤད་རྒྱུར། “དེ་རིང་ཁྱོད་ངུས་སམ་མ་ངུས།”
ཁའེ་ཏི་དང་ཅེ་སུང་ཆུང་བ་གཉིས་མེ་ལོང་ནང་དུ་ལག་འདྲེས་བྱུང་།
“ཁྱོད་ཅི་མ་ཉན་པ་རེད། ཁའེ་ཏི།” ཨ་ཕས་དེ་ལྟར་བཤད།
ཁོ་ཚོ་སྔར་ལྟར་འཛིང་བཞིན་འདུག ཅེ་སུང་ཕེ་བཏབ།
“ཁའེ་ཏི།” ཨ་ཕས་དེ་ལྟར་བཤད། ཅེ་སུང་གིས་ཕེ་སྐད་ལྷང་ལྷང་བསྒྲགས། ཁོ་ཁ་
མལ་དུ་བསྡད་འདུག འོན་ཀྱང་ཁའེ་ཏི་ཡིས་མུ་མཐུད་དུ་མེ་ལོང་ནང་རྒྱག་གིན་མཆིས།
དེ་བས། ཨ་ཕས་ང་ཐང་ལ་བཞག་ཅིང་། ཕར་མེ་ལོང་ནང་སོང་སྟེ་ཁོས་ཀྱང་བརྒྱབ། ཁོས་
ཁའེ་ཏི་ཡར་བཀྱགས། ཁའེ་ཏི་ཡིས་དམིགས་མེད་དུ་གང་སར་རྒྱག ཅེ་སུང་ཐང་ལ་ཉལ་
ནས་ངུས། ཁོའི་ལག་ཏུ་ཁེ་གྲི་བཟུང་ཞིང་། ཨ་ཕས་ཁའེ་ཏི་བཟུང་།
“ཁོས་པན་ཅི་ཡི་ཤོག་བྱིས་མ་ལུས་དྲས་སོང་།”  ཁའེ་ཏི་ཡིས་བཤད་རྒྱུར། “ངས་
ཀྱང་ཁོའི་ལྟོ་བ་འདྲ་རྒྱུ་ཡིན།”
“ཁའེ་ཏན་སི།” ཨ་ཕས་དེ་ལྟར་བཤད།
“ངས་འདྲ་རྒྱུ་ཡིན།” ཁའེ་ཏི་ཡིས་བཤད་རྒྱུར། “ངས་འདྲ་མིན་ལྟོས་དང་།” མོ་
འཕག་འཚག་རྒྱག་བཞིན་མཆིས། ཨ་ཕས་མོ་པང་དུ་བསྡམས། མོས་ཅེ་སུང་ལ་རྡོག་ཐོས་
གཞུས། ཅེ་སུང་གྲུ་ཁ་ཞིག་ཏུ་གྲིལ་མཐར་མེ་ལོང་དང་དངོས་སུ་བྲལ། ཨ་ཕས་ཁའེ་ཏི་པང་
ནས་ཐབ་མེའི་འགྲམ་དུ་སོང་། དེ་བས། ཁོ་ཚོ་ཚང་མ་མེ་ལོང་ལས་ཡལ། ཤུལ་དུ་མེ་ལྕེ་ཁོ་
ན་ལྷག་ཅིང་། དེ་ནི་མེ་ལྕེ་ཞིག་སྒོ་ཁུང་ནང་དུ་གནས་པ་དང་མཚུངས།
“ད་མ་རྒྱག” ཨ་ཕས་བཤད་རྒྱུར། “ཁྱོད་ཀྱིས་ཡང་ཨ་མའི་ནད་གཞི་བསླང་རྒྱུ་
ཡིན་ནམ།”
ཁའེ་ཏི་ཡིས་འཕག་འཚག་རྒྱག་མཚམས་བཞག “ཁོས་མའོ། མ་རེད། པན་ཅི་དང་
ངེད་གཉིས་ཀྱིས་བཟོས་པའི་ཤོག་བྱིས་ཚང་མ་དྲས་སོང་།” ཁའེ་ཏི་ཡིས་བཤད་རྒྱུར།
“ཁོས་བསམ་གཟས་ནས་བཅོས་པ་རེད།”
“ངས་དེ་ལྟར་བཅོས་པ་མིན།” ཅེ་སུང་གིས་དེ་ལྟར་བཤད། ཁོ་ངུ་ཞོར་དུ་ཡར་
ལངས། “ངས་ཁོའི་ཡིན་པ་གཏན་ནས་མ་ཤེས། ངས་ཤོག་ཧྲུལ་འགའ་རེད་བསམས་སོང་།”
“ཁྱོད་ཀྱིས་ལོས་ཤེས།” ཁའེ་ཏི་ཡིས་བཤད་རྒྱུར། “ཁྱོད་ཀྱིས་མ་རུང་ཁོག་བཅུག་
བྱས་པ་རེད།”
“ད་མ་ངུ་།” ཨ་ཕས་བཤད་རྒྱུར། “ཅེ་སུང་།”
“སང་ཉིན་ངས་ཁྱོད་ལ་མང་པོ་བཟོ་ངེས།” ཁའེ་ཏི་ཡིས་བཤད་རྒྱུར། “ངེད་གཉིས་
ཀས་མང་པོ་མང་པོ་བཟོ་ཨ། ལྟོས། ཁྱོད་ཀྱིས་ད་དུང་འབོལ་གདན་འདིར་བལྟས་ཆོག”
ཅེ་སུང་ནང་དུ་སླེབས།
ངས་ད་ཅི་ནས་ཁྱོད་མ་ངུ་ཞེས་བཤད་པ་མིན་ནམ། ལ་སེ་ཐི་ཡིས་དེ་ལྟར་བཤད།
འདི་ཡང་ཅི་ཞིག་མ་འགྲིག་པ་རེད། ཅེ་སུང་གིས་དེ་ལྟར་བཤད།
“ཁོས་བསམ་གཟས་ནས་པྲ་ཚག་བྱེད་པ་རེད།” ལ་སེ་ཐི་ཡིས་བཤད་རྒྱུར། “དེ་
རིང་ཉིན་གང་བོར་འདི་ལྟར་རེད།”
“ཁྱོད་ཀྱིས་ཁོར་ཐུབ་ཚོད་མ་བྱས་ན་མི་འགྲིག་གམ།” ཅེ་སུང་གིས་བཤད་རྒྱུར།
“གལ་སྲིད་ཁྱོད་ཀྱིས་ཁོ་དགའ་རུ་འཇུག་མི་ཐུབ་ན། ཁྱོད་ཀྱིས་ཁོ་ཇ་ཁང་དུ་ཁྲིད་ལ་སོང་།
ང་ཚོ་ནི་ཨ་མ་ནང་ལྟར། རང་ཉིད་ཁང་མིག་ཅིག་ཏུ་གཅོད་མི་ནུས།”
“ཨ་ཡེ་རྒན་མོས་བཤད་ན། མོས་ནུབ་འཚལ་བཟོས་ཚར་ན་ད་གཟོད་པན་ཅི་སོང་
ཆོག་ཟེར།” ལ་སེ་ཐི་ཡིས་དེ་ལྟར་བཤད།
“འོ་ན། ཁྱོད་ཀྱིས་ཁོའི་རྩེད་རོགས་བྱོས། འུར་ཟིང་དེ་འདྲ་མ་བཟོ།” ཅེ་སུང་གིས་
བཤད་རྒྱུར། “ངས་ཉིན་གང་བོར་བྱ་བ་བསྒྲུབས། དགོང་མོར་ད་རུང་སྨྱོ་ནད་ཁང་ཞིག་ཏུ་
ལྡོག་དགོས་སམ།” ཁོས་ཚགས་པར་གྱི་ཁ་ཕྱེ་སྟེ་ལྟ་མགོ་ཚུགས།
ཁྱོད་ཀྱིས་མེ་ལྕེ་ལ་བལྟས་ཆོག ཡང་ན་མེ་ལོང་ལ་བལྟས་ཆོག དེ་མིན་འབོལ་གདན་ལའང་
བལྟས་རུང་། ཁའེ་ཏི་ཡིས་བཤད་རྒྱུར། ཡིན་གཅིག་མིན་གཉིས་དགོང་ཟས་ཀྱི་སྐབས་སུ་འབོལ་
གདན་ལ་བལྟ་བར་སྒུག་མི་དགོས། ང་ཚོས་ཁང་ཀླད་ཀྱི་སྐད་སྒྲ་གོ་ཐུབ། ང་ཚོས་བར་གྱང་བརྒྱུད་དེ་
ཅེ་སུང་གི་ངུ་སྐད་ཀྱང་ཐོས་ནུས།
ཏི་ཨར་ཞུ་ཡིས་བཤད་རྒྱུར། “ཁྱོད་ཕྱིར་སླེབས་སམ། ཅེ་སུང་། ཁྱོད་ཀྱིས་ཁོར་ཁོང་ཁྲོ་
མ་བསླངས་སམ། ཨེ་བསླངས་སམ།”
“མ་བསླངས། ཨ་ཡེ།” ལ་སེ་ཐི་ཡིས་དེ་ལྟར་བཤད།
སྲས་མོ་ཁོན་ཏིང་གང་དུ་འདུག” ཏི་ཨར་ཞུ་ཡིས་བཤད་རྒྱུར། “ནུབ་འཚལ་ཕལ་
ཆེར་འཚག་སོང་།”
“ངས་མི་ཤེས།” ལ་སེ་ཐི་ཡིས་བཤད་རྒྱུར། “ངས་མོ་མ་མཐོང་།”
ཏི་ཨར་ཞུ་ཕར་ཕྱིན། “ཁོན་ཏིང་།” མོས་སྒོ་ཁྱམས་ནས་སྐད་བརྒྱབ། “ཁོན་ཏིང་།
ནུབ་འཚལ་ཁོལ་ཐལ།”
ང་ཚོས་ཁང་ཀླད་ཀྱི་སྐད་སྒྲ་གོ་ཐུབ། ཁོན་ཏིང་གི་ལུས་སྟེང་ནས་ཀྱང་ཆར་ཆུའི་དྲི་མ་འཐུལ་བར་བྱེད།
ཅེ་སུང་གིས་ཅི་ཞིག་ལས་སོང་ངམ། ཁོས་དེ་ལྟར་བཤད།
ཁོས་པན་ཅི་ཡི་ཤོག་བྱིས་ཚང་མ་དྲས་འདུག ཁའེ་ཏི་ཡིས་དེ་ལྟར་བཤད།
ཨ་མས་ད་ནས་བཟུང་པན་ཅིའི་མིང་གིས་མ་འབོད་ཅེས་བཤད་པ་མིན་ནམ། ཁོན་ཏིང་གིས་
དེ་ལྟར་བཤད། ཁོ་ང་ཚོའི་འཁྲིས་ཀྱི་ས་གདན་སྟེང་ཙོག ངའི་རེ་བར་ཆར་བ་མ་བཏང་ན་བསམས།
ཁོས་བཤད་རྒྱུར། བྱ་བ་གཅིག་ཀྱང་སྒྲུབ་མི་ཐུབ།
ཁྱོད་མི་གཞན་དང་རྡུང་རེས་བརྒྱབ་པ་ཡིན་ནམ། ཁའེ་ཏི་ཡིས་བཤད་རྒྱུར། བརྒྱབ་བམ་
མ་བརྒྱབ།
ཁ་ཤས་བརྒྱབ་པ་ཙམ་ཡིན། ཁོན་ཏིང་གིས་དེ་ལྟར་བཤད།
བལྟས་རུང་གིས་ཤེས་ཐུབ། ཁའེ་ཏི་ཡིས་བཤད་རྒྱུར། ཨ་ཕས་ཀྱང་ཚོར་ངེས་རེད།
ང་མི་སྐྲག ཁོན་ཏིང་གིས་བཤད་རྒྱུར། ངའི་རེ་བར་ཆར་བ་མ་བཏང་ན་བསམས།
ཁོན་ཏིང་གིས་བཤད་རྒྱུར།“ཏི་ཨར་ཞུ་ཡིས་ནུབ་འཚལ་ཁོལ་སོང་ཟེར་བ་
མིན་ནམ།”
“རེད་ལགས། སྐུ་ཞབས།” ལ་སེ་ཐི་ཡིས་དེ་ལྟར་བཤད། ཅེ་སུང་གིས་ཁོན་ཏིང་ལ་
ལྟ་ཙམ་བྱས། དེའི་འཕྲོར་ཁོས་མུ་མཐུད་དུ་ཚགས་པར་བཀླགས། ཁོན་ཏིང་ནང་དུ་འཛུལ་
ཡོང་། “མོས་རན་འདུག་ཟེར།” ལ་སེ་ཐི་ཡིས་དེ་ལྟར་བཤད། ཁོན་ཏིང་ཨ་མའི་རྐུབ་
སྟེགས་སྟེང་ལྗིད་ཏིག་གེར་ཙོག
ལ་སེ་ཐི་ཡིས་བཤད་རྒྱུར། “སྐུ་ཞབས་ཅེ་སུང་།”
“དོན་ཅི་ཞིག་རེད།” ཅེ་སུང་གིས་དེ་ལྟར་བཤད།
“ང་ལ་ཟུར་གཉིས་དང་ཞོ་ལྔ་སྦྱིན་ཆོག་གམ།" ལ་སེ་ཐི་ཡིས་དེ་ལྟར་བཤད།
“ཅིའི་ཕྱིར།” ཅེ་སུང་གིས་དེ་ལྟར་བཤད།
“ང་དོ་དགོང་ལྟད་མོར་བལྟ་རུ་འགྲོ་རྒྱུ་ཡིན།” ལ་སེ་ཐི་ཡིས་དེ་ལྟར་བཤད།
“ཏི་ཨར་ཞུ་ཡིས་ཁྱོད་ཀྱི་ཚབ་ཏུ་ཧྥེ་ལའོ་ཉི་ལ་བསླངས་པ་མ་རེད་དམ།” ཅེ་སུང་
གིས་དེ་ལྟར་བཤད།
“མོས་བསླངས་པ་བདེན།” ལ་སེ་ཐི་ཡིས་བཤད་རྒྱུར། “འོན་ཀྱང་ངས་བོར་ཟིན།
ང་དང་པན་ཅི་གཉིས་ཀྱིས་ཉིན་གང་བོར་བཙལ་པ་ཡིན། ཁྱོད་ཀྱིས་ཁོར་དྲིས་དང་ཆོག”
“དེས་ན་ཁྱོད་ཀྱིས་ཁོར་གཡོར་དང་འགྲིག” ཅེ་སུང་གིས་བཤད་རྒྱུར། “ངའི་
དངུལ་ཚང་མ་ལས་ཀ་ལས་ནས་ཐོབ་པ་ཡིན།” ཁོས་སླར་ཡང་ཚགས་པར་ལ་བལྟས།
ཁོན་ཏིང་གིས་ཐབ་མེར་ཅེར་འདུག མེ་ལྕེ་ནི་མོའི་མིག་ཀོང་དང་མཆུ་སྒྲོས་ཀྱི་ཐོག་ན་
ལྡེམ་ཞིང་འཁྱུག མོའི་མཆུ་སྒྲོས་ཁྲག་ལྟར་དམར་ཙར་ཙར་བྱེད།
“ངས་མཉམ་བཞག་བཞག་གིས་ཁོ་གནས་དེར་འགྲོ་རུ་འཇུག་མི་འདོད།” ལ་སེ་ཐི་
ཡིས་དེ་ལྟར་བཤད།
“ ཁྱོད་ཀྱིས་ང་ལ་ཉ་ཉོག་མ་བཤད།” ཁོན་ཏིང་གིས་དེ་ལྟར་བཤད། ཅེ་སུང་གིས་
མོར་ཅེར་ནས་བསྡད།
“ངས་ཁྱོད་ལ་མ་བཤད་དམ། གལ་སྲིད་ངས་ཁྱོད་དང་གར་པ་དེ་གཉིས་འགྲོགས་
པ་མཐོང་ཚེ། ངས་ཇི་ལྟར་བྱ་རྒྱུ་ཤེས་སམ།” ཁོས་དེ་ལྟར་བཤད། ཁོན་ཏིང་གིས་ཐབ་མེར
བལྟས། “ཁྱོད་ཀྱིས་མ་གོའམ།” ཅེ་སུང་གིས་དེ་ལྟར་བཤད།
“ངས་ལོས་གོ" ཁོན་ཏིང་གིས་བཤད་རྒྱུར། “འོ་ན་ཁྱོད་ཀྱིས་ཅིའི་ཕྱིར་མ་བྱས་སམ།"
“དེར་ཁྱོད་ཀྱིས་སེམས་ཚེགས་བྱེད་མི་དགོས།" ཅེ་སུང་གིས་དེ་ལྟར་བཤད།
“ངས་ནི་སེམས་ཚེགས་གཏན་ནས་བྱེད་ཀྱིན་མེད།” ཁོན་ཏིང་གིས་དེ་ལྟར་བཤད།
ཅེ་སུང་གིས་སླར་ཡང་ཚགས་པར་བཀླགས།
ངས་ཁང་ཀླད་ཀྱི་སྐད་སྒྲ་གོ་ཐུབ། ཨ་ཕས་ལུས་པོ་ཅུང་ཟད་བསྒུར་ཏེ། ཁོན་ཏིང་
ལ་བལྟས།
ཝེ། ཁོས་བཤད་རྒྱུར། སུ་ཞིག་རྒྱལ་སོང་།
“སུ་གཅིག་ཀྱང་མ་རྒྱལ་ཐལ།” ཁོན་ཏིང་གིས་བཤད་རྒྱུར། “ཁོ་ཚོས་ང་ཚོ་རྗེས་སུ་
བསྐྱུར་འདུག དགེ་རྒན་ཚོ།”
“འགྲན་ཡ་སུ་རེད།” ཨ་ཕས་བཤད་རྒྱུར། “ཁྱོད་ཀྱིས་ང་ལ་བཤད་ན་ཆོག་གམ།”
“བཤད་རྒྱུ་ཅང་མ་མཆིས།” ཁོན་ཏིང་གིས་བཤད་རྒྱུར། “ཁོ་ང་དང་ལོ་ཚོད་
གཅིག་རེད།'
“འོ་ན་བཟང་གི” ཨ་ཕས་བཤད་རྒྱུར། “ཁྱོད་ཀྱིས་ང་ལ་རྒྱུ་མཚན་ཅིའི་ཕྱིར་ཡིན་
པ་བརྗོད་ཆོག་གམ།”
“རྒྱུ་མཚན་ཅང་མེད།” ཁོན་ཏིང་གིས་བཤད་རྒྱུར། “ཁོས་བཤད་ན། ཁོས་སྦལ་བ་
ཞིག་མོའི་སྒྲོག་ཙེའི་ནང་ལ་འཇོག་རྒྱུ་ཟེར། ཡིན་ནའང་། མོས་ཁོར་རྟ་ལྕག་གིས་འབྲབ་
མི་ཕོད་པ་ཐག་གིས་ཆོད།”
“འོ།” ཨ་ཕས་བཤད་རྒྱུར། “མོ། ཕྱིས་སུ།”
“རེད་ལགས། ཨ་ཕ།” ཁོན་ཏིང་གིས་བཤད་རྒྱུར། “ཕྱིས་སུ་ངས་ཁོར་ཇི་ལྟར་
བརྡུངས་པ་མི་ཤེས།”
ང་ཚོས་ཁང་ཀླད་ཀྱི་སྐད་སྒྲ་དང་ཐབ་མེའི་སྐད་སྒྲ། གཞན་ཡང་སྒོ་ཕྱིའི་ངུ་སྐད་ཐན་
ཐུན་བཅས་གོ་ཐུབ།
“བཅུ་གཅིག་པའི་ནམ་ཟླ་ཞིག་ལ། ཁོས་སྦལ་བ་ཞིག་གང་དུ་འཚོལ་ཨང་།” ཨ་
ཕས་དེ་ལྟར་བཤད།
“དེ་ངས་གསལ་བོར་མི་ཤེས། ཨ་ཕ།” ཁོན་ཏིང་གིས་དེ་ལྟར་བཤད།
ང་ཚོས་སྐད་སྒྲ་དེ་དག་གོ་ཐུབ།
“ཅེ་སུང་།” ཨ་ཕས་དེ་ལྟར་བཤད། ང་ཚོས་ཅེ་སུང་གི་སྐད་སྒྲ་གོ་ཐུབ།
“ཅེ་སུང་།” ཨ་ཕས་བཤད་རྒྱུར། “རེམ་མར་ནང་ལ་ཤོག དེ་ལྟར་མ་བྱེད།”
ང་ཚོས་ཁང་ཀླད་ཀྱི་སྐད་སྒྲ་དང་ཐབ་མེའི་སྐད་སྒྲ། གཞན་ཡང་སྒོ་ཕྱིའི་ངུ་སྐད་ཐན་
ཐུན་བཅས་གོ་ཐུབ།
“དེ་ལྟར་མ་བྱེད། ད་ཆོག་གི” ཨ་ཕས་བཤད་རྒྱུར། “ཁྱོད་ཀྱིས་ད་རུང་ངའི་གཅར་
རྡུང་ཐེངས་གཅིག་མྱང་འདོད་དམ།” ཨ་ཕས་ཅེ་སུང་པང་ཞིང་། རང་འཁྲིས་ཀྱི་འདུག་
སྟེགས་སུ་བཞག ཅེ་སུང་གིས་ངུ་སྐད་ཐན་ཐུན་འབྱིན་བཞིན་མཆིས། ང་ཚོས་ཐབ་
མེ་དང་ཁང་ཀླད་ཀྱི་སྐད་སྒྲ་གོ་ཐུབ། ཅེ་སུང་གི་ངུ་སྐད་ཐན་ཐུན་དེ་སྔར་ལས་མཆེད་
ཅིང་གྲག
“ཡང་བསྐྱར་ཐེངས་གཅིག་བཤད།” ཨ་ཕས་དེ་ལྟར་བཤད། ང་ཚོས་ཐབ་མེ་དང་
ཁང་ཀླད་ཀྱི་སྐད་སྒྲ་གོ་ཐུབ།
ཏི་ཨར་ཞུ་ཡིས་བཤད་རྒྱུར། ཡ། ཁྱོད་ཚོ་ནུབ་འཚལ་འཐུང་གི་ཤོག་དང་ཆོག
ཝེ་ཨར་ཧྲིས་ཀྱི་ལུས་སྟེང་ནས་ཆར་ཆུའི་དྲི་མ་ཞིག་འཐུལ་བར་བྱེད། ཁོར་གཞན་ཡང་ཁྱིའི་
དྲི་མ་ཞིག་ཀྱང་བདོག ང་ཚོས་ཐབ་མེ་དང་ཁང་ཀླད་ཀྱི་སྐད་སྒྲ་གོ་ཐུབ།
ང་ཚོས་ཁའེ་ཏི་བྲེལ་སྟབས་ཀྱིས་འགྲོ་བའི་གོམ་སྒྲ་གོ་ཐུབ། ཨ་ཕ་དང་ཨ་མ་
གཉིས་ཀས་སྒོ་ཁར་ལྟ་ཞིང་མཆིས། ཁའེ་ཏི་བྲེལ་སྟབས་ཀྱིས་སྒོ་ཁ་བརྒྱུད་དེ་ཕྱིན། མོས་
ནང་ཕྱོགས་སུ་ལྟ་ཙམ་ཡང་མི་བྱེད་པར། ཧ་ཅང་བྲེལ་འཚུབ་ཀྱིས་བསྐྱོད།
“ཁའེ་ཏན་སི།” ཨ་མས་དེ་ལྟར་བཤད། ཁའེ་ཏིས་གོམ་མཚམས་བཞག
“འོ། ཨ་མ།” མོས་དེ་ལྟར་བཤད།
“ད་མ་བཤད། ཁ་ལའོ་ལིན།” ཨ་ཕས་དེ་ལྟར་བཤད།
“ཁྱོད་ནང་ལ་ཤོག” ཨ་མས་དེ་ལྟར་བཤད།
“ད་མ་བཤད། ཁ་ལའོ་ལིན།” ཨ་ཕས་བཤད་རྒྱུར། “མོ་འགྲོ་རུ་ཆུགས།”
ཁའེ་ཏི་སྒོ་ཁར་སླེབས་པ་དང་། དེ་གར་འགྲེངས་ནས་ཨ་ཕ་དང་ཨ་མ་གཉིས་ལ་ཅེར།
མོས་མིག་མདའ་ང་ལ་འཕངས་པའི་འཕྲོར། སླར་ཡང་ཕྱོགས་གཞན་དུ་བལྟས། ང་ངུས་
པ་ཡིན། ངུ་སྐད་ཇེ་ཆེ་ནས་ཇེ་ཆེར་གྱུར། ང་ཡར་ལངས། ཁའེ་ཏི་ཁང་བའི་ནང་འཛུལ་
རྗེས། རྒྱབ་གྱང་ལ་གཏད་ཅིང་མིག་ང་ལ་བསྐོར། ང་ངུ་ཞོར་དུ་མོའི་ཕྱོགས་སུ་སོང་བའི་
ཚེ། མོ་གྱང་རྩར་རབ་ཅིག་གིས་བསྐུམས། ངས་མོའི་མིག་འབྲས་མཐོང་བས། ང་ངུས་
ནས་བརྒྱལ་ལ་ཁད་དུ་གྱུར། ད་དུང་། ངས་མོའི་ཤམ་ལྭར་འཇུས། མོས་ལག་ཟུང་ཚུར་
བསྲིངས། ཡིན་ནའང་། ངས་མོའི་ཤམ་ལྭར་དམ་དུ་འཇུས། མོའི་མིག་ཆུ་ཐུར་དུ་གྲིལ།
ཝེ་ཨར་ཧྲིས་ཀྱིས་བཤད་རྒྱུར། ད་ནས་བཟུང་ཁྱོད་ཀྱི་མིང་ལ་པན་ཅི་མེན་ཟེར། ཁྱོད་ཀྱིས་
ཅིའི་ཕྱིར་ཁྱོད་ཀྱི་མིང་པན་ཅི་མེན་དུ་བརྗེས་པ་ཧ་གོའམ། ཁོ་ཚོས་ཁྱོད་སོ་རྩ་སྔོན་པོ་ཅན་གྱི་མི་
ནག་ཅིག་ཏུ་བསྒྱུར་འདོད་པ་རེད། མ་མས་བཤད་ན། ཁྱོད་ཀྱི་སྤོ་བོས་སྔོན་ཆད་དུས་རྒྱུན་དུ་མི་ནག་
གི་མིང་བརྗེས་པ་དང་། ཕྱིས་སུ་ཆོས་དཔོན་དུ་གྱུར་རྗེས་ མི་རྣམས་ཀྱི་མཐོང་སྣང་དུ་ཁོའི་སོ་རྩ་
སྔོན་པོར་ལོག་འདུག་སྐད། དེ་སྔར། ཁོའི་སོ་རྩ་སྔོན་པོ་ག་ལ་ཡིན། གལ་སྲིད་སྦྲུམ་མ་དག་གིས་ཟླ་
བ་ཉ་གང་བའི་མཚན་མོར་ཁོ་མཐོང་ཚེ། མོ་ཚོས་བཙས་པའི་བྱིས་པ་རྣམས་ཀྱི་སོ་རྩའང་སྔོན་པོ་
ཡིན་པར་གདོན་མི་ཟ། ཉིན་ཞིག་གི་མཚན་མོར། སོ་རྩ་སྔོན་པོ་ཅན་གྱི་བྱིས་པ་སྐོར་ཞིག་ཁོ་ཚང་
གི་སྒོ་ཁར་ཡར་རྒྱུག་མར་རྒྱུག་སྟེག་པ་དང་། ཁོ་སྒོ་ཕྱིར་སོང་བ་ནས་བཟུང་སླར་ཡང་ཕྱིར་འོང་མེད་
པར་གྲགས། རྗེས་སུ། ཨ་བྲ་འཛིན་མཁན་གྱིས་ནགས་ཁྲོད་ནས་ཁོ་རྙེད་ནའང་། དེའི་དུས་ཀེང་རུས་
མ་གཏོགས་ཡོངས་སུ་འཆོས་ཚར། ཁྱོད་ཀྱིས་སུ་ཞིག་གིས་ཁོ་འཆོས་པ་ཤེས་སམ། དེ་ནི་སོ་རྩ་སྔོན་
པོ་ཅན་གྱི་བྱིས་པ་རྣམས་རེད།
ང་ཚོ་སྒོ་ཁྱམས་སུ་སླེབས། ཁའེ་ཏི་ཡིས་ད་དུང་ང་ལ་ཧྲིག་འདུག མོས་ལག་པ་ཡ་
གཅིག་མཆུ་ཐོག་ཏུ་བཞག་ཅིང་། ངས་མོའི་མིག་འབྲས་མཐོང་། ང་ངུས་པ་ཡིན། ང་ཚོ་
ཁང་ཐོག་ཏུ་སྐྱོད། མོས་སླར་ཡང་འགྲོ་མཚམས་བཞག་པ་དང་། གྱང་ངོས་སུ་བསྙེས་ཏེ། ང་
ལ་ཅེར། ང་ངུས་པ་ཡིན། མོ་མུ་མཐུད་དུ་ཁང་ཐོག་ལ་བསྐྱོད། འགྲོ་ཞོར་དང་ངུ་ཞོར་བྱེད།
མོ་གྱང་རྩར་ཀུམ་པའི་ཚེ། ང་ངུས་པ་ཡིན། མོས་ཉལ་ཁང་གི་སྒོ་ཕྱེ། ཡིན་ནའང་། ངས་
མོའི་ཤམ་ལྭར་འཇུས། དེ་བས། ང་ཚོ་ཁྲུས་ཁང་དུ་ཕྱིན། མོ་སྒོ་ཁར་འགྲེངས་ནས་ང་ལ་
ཅེར། རིམ་གྱིས། མོས་ལག་པ་བཀྱགས་ནས་ངོ་གདོང་བཀབ། ང་ངུ་བཞིན་མོར་འཕུད་
འདེད་བྱས།
ཁྱོད་ཀྱིས་ཁོར་ཅི་ཞིག་བྱས་པ་ཡིན། ཅེ་སུང་གིས་བཤད་རྒྱུར། ཁྱོད་ཀྱིས་ཁོར་ཁོང་ཁྲོ་མ་
བསླངས་ན་མི་ཆོག་གམ།
ངས་ཁོར་རེག་ཐུག་ཙམ་ཡང་མ་བྱས། ལ་སེ་ཐི་ཡིས་བཤད་རྒྱུར། ཁོས་ཉིན་གང་བོར་འདི་འདྲ་
ཚུལ་མིན་བྱེད་པ་རེད། ངོ་མ་བརྡུང་དགོས་པ་འདྲ།
ཁོ་ཅེ་ཁི་སུན་ལ་བསྐྱལ་ན་འགྲིག ཁོན་ཏིང་གིས་བཤད་རྒྱུར། འདི་འདྲའི་ཁང་བ་གཅིག་ཏུ་ཉི་
མ་འཕུད་དགོས་ཚེ། སུ་ཞིག་གིས་བསྲན་ཐུབ།
གལ་སྲིད་ཁྱོད་གནས་འདིར་མི་དགའ་ན། སྲས་མོ། ཁྱོད་རང་དགར་སོང་ཆོག ཅེ་སུང་གིས་
དེ་ལྟར་བཤད།
ང་ནི་ཅིས་ཀྱང་འགྲོ་རྒྱུ་ཡིན། ཁོན་ཏིང་གིས་བཤད་རྒྱུར། དེར་ཁྱོད་ཀྱིས་སེམས་ཚེགས་བྱེད་
མི་དགོས།
ཝེ་ཨར་ཧྲིས་ཀྱིས་བཤད་རྒྱུར། “ཁྱོད་ལྟག་གར་སྣུར་དང་། ངས་རྐང་བ་བསྐམ་
དགོས།”  ཁོས་ང་ཕྱོགས་གཅིག་ཏུ་དེད། “ཆོག་གི ཡང་ཁྱོད་ཀྱིས་འུར་མ་རྒྱག་རོགས།
ཁྱོད་ཀྱིས་རིག་པ་མིན་ནམ། ཁྱོད་ཀྱིས་མེ་ལ་བལྟ་འདོད་པ་མ་ཡིན་ནམ། ཁྱོད་ང་དང་འདྲ་
བར་ཆར་ནང་དུ་སྒོ་ཕྱིར་རྒྱུག་མི་དགོས། ཁྱོད་ཀྱིས་སྐྱིད་ཁྱག་གིན་མི་འདུག་ཨང་།" ཁོ་
ཐབ་མེའི་མདུན་དུ་རྐང་པ་བརྐྱངས་ནས་ཉལ།
“ད་ལྟ་ཁྱོད་ཀྱིས་ཅིའི་ཕྱིར་མིང་བརྗེས་པ་ཤེས་སོང་ངམ།” ཝེ་ཨར་ཧྲིས་ཀྱིས་བཤད་
རྒྱུར། “ཁྱོད་ཀྱི་ཨ་མར་ང་རྒྱལ་ཆེ་བས། ཁྱོད་ཀྱིས་མོའི་མིང་བརྫད་པ་རེད་འདོད། འདི་
ནི་ངའི་ཨ་མས་བཤད་པ་ཡིན།”
“ཁྱོད་དེ་གར་ཁ་རོག་ལ་སྡོད། ངས་རྐང་བ་བསྐམས་ནས་བསྲད་དགོས།” ཝེ་ཨར་
ཧྲིས་ཀྱིས་བཤད་རྒྱུར། “དེ་མིན་ཁྱོད་ཀྱིས་ལོས་ཤེས། ངས་ཁྱོད་ཀྱི་འཕོངས་ཤ་གཅིར་
རྒྱུ་ཡིན།”
ངས་ནི་མེ་ལྕེའི་སྒྲ་དང་ཁང་ཀླད་ཀྱི་སྒྲ། དེ་མིན། ཝེ་ཨར་ཧྲིས་ཀྱིས་དབུགས་འབྱིན་
པའི་སྒྲ་ཐོས་ཐུབ།
ཝེ་ཨར་ཧྲིས་བྲེལ་སྟབས་ཀྱིས་ཡར་ལངས་ཤིང་། རྐང་པ་ཕྱིར་བསྐུམས། ཨ་ཕས་
བཤད་རྒྱུར། “ཆོག་གི ཝེ་ཨར་ཧྲིས།”
“དོ་དགོང་ངས་ཁོར་ཁ་སྙོར་བྱེད།” ཁའེ་ཏི་ཡིས་བཤད་རྒྱུར། “ཝེ་ཨར་ཧྲིས་ཀྱིས་
ཁ་སྙོར་བྱས་ན་མཚམས་མཚམས་སུ་ཁོ་ངུ་བཞིན་འདུག”
“སྡེར་མ་འདི་ཐོག་ཁང་ལ་སྐྱོལ།” ཏི་ཨར་ཞུ་ཡིས་བཤད་རྒྱུར། “རེམ་མར་ཕྱིར་
ཤོག དེ་ནས་པན་ཅིར་ཁ་སྙོར་བྱོས།”
“ཁྱོད་ལ་ཁའེ་ཏི་ཡིས་ཁ་སྐོར་བྱ་མི་དགོས་སམ།” ཁའེ་ཏི་ཡིས་དེ་ལྟར་བཤད།
ཁྱོད་ཀྱིས་འདྲུད་ལྷམ་རྫོབ་ཏོ་དེ་ཡིན་གཅིག་མིན་གཉིས་ཟས་ཅོག་སྟེང་ཁྱེར་ཡོང་དགོས་སམ།
ཁོན་ཏིང་གིས་བཤད་རྒྱུར། ཁྱོད་ཀྱིས་ཅིའི་ཕྱིར་ཇ་ཁང་དུ་ཁོར་ཁ་སྙོར་བྱས་ན་མི་ཆོག་གམ། འདི་
ནི་ཕག་ཅིག་དང་མཉམ་དུ་ཟོས་པ་རང་རེད།
གལ་སྲིད་ཁྱོད་ཟ་མ་ཟ་སྟངས་འདིར་དགའ་བོ་མེད་ན། ཁྱོད་ཟས་ཅོག་མདུན་དུ་མ་ཡོང་བས་
ཀྱང་ལོས་ཆོག ཅེ་སུང་གིས་དེ་ལྟར་བཤད།
རྔུལ་རླངས་ཤིག་ལའོ་སི་ཁུ་སི་ཡི་ལུས་སྟེང་ནས་ཐལ་ཐོལ་དུ་འཕྱུར་འོངས། ཁོ་མེ་
ཐབ་ཀྱི་མདུན་དུ་ཙོག ཐབ་ཁུང་གི་སྒོ་ཕྱེ་འདུག་ལ། ཁོས་རྐང་པ་ཟུང་ནང་དུ་བརྐྱངས།
དཀར་ཡོལ་ལས་རླངས་པ་མཆེད། ཁའེ་ཏི་ཡིས་སེམས་ཆུང་ནེམ་ཆུང་སྒོས་ཁེམ་བུ་ངའི་
ཁ་ནང་ལ་བསྲིངས། དཀར་ཡོལ་ནང་དུ་ནག་ཐིག་ཅིག་མཆིས།
ཆོག་གི ཆོག་གི ཏི་ཨར་ཞུ་ཡིས་བཤད་རྒྱུར། ད་ནས་བཟུང་ཁོས་ཁྱོད་ལ་འོ་བརྒྱལ་གཏོད་
མི་སྲིད།
དཀར་ཡོལ་ནང་གི་དངོས་པོ་དེ་ནག་ཐིག་གཤམ་ལ་ལྷུང་། དཀར་ཡོལ་སྟོང་པར་
གྱུར། དཀར་ཡོལ་མཐོང་སྣང་ལས་ཡལ། “དོ་དགོང་ཁོའི་གྲོད་པ་ལྟོགས་དྲགས།” ཁའེ་
ཏི་ཡིས་དེ་ལྟར་བཤད། དཀར་ཡོལ་དེ་ཕྱིར་མངོན། ངས་ནག་ཐིག་དེ་མཐོང་མ་བྱུང་། དུས་
ཕྱིས་ཙ་ན། ངས་སླར་ཡང་མཐོང་སོང་། “དོ་དགོང་ཁོ་ཤིན་ཏུ་ལྟོགས་འདུག” ཁའེ་ཏི་
ཡིས་བཤད་རྒྱུར། “ཁོས་ཅི་ཙམ་ཟོས་པར་ལྟོས་དང་།”
ཧིན། ཁོས་དེ་ལྟར་སྲིད་ངེས། ཁོན་ཏིང་གིས་བཤད་རྒྱུར། ཁྱོད་ཚོས་ཁོ་ང་ལ་ལྟ་རྟོག་བྱེད་
དུ་མངགས་པ་རེད། ང་ཁྱིམ་འདིར་སྡང་སེམས་སྐྱེས། ང་ངེས་པར་བྲོས་བྱོལ་དུ་འགྲོ་རྒྱུ་ཡིན།
ལུའོ་སུ་ཁུའུ་སི་ཡིས་བཤད་རྒྱུར། “བལྟས་སོང་ན་ཞག་གང་བོར་ཆར་བ་འབབ་
རྒྱུ་རེད།” 
ཁྱོད་སྔོན་ཆད་ནས་ཕྱི་རོལ་ཏུ་འཁྱམ་པར་གོམས་ཡོད། ཟ་འཐུང་གཉིས་ཀའང་སྒོ་ཁར་ལོབས་
འདུག ཅེ་སུང་གིས་དེ་ལྟར་བཤད།
ཁྱོད་ཀྱིས་ང་ཨེ་འབྲོ་མི་འབྲོ་ལྟོས་དང་། ཁོན་ཏིང་གིས་དེ་ལྟར་བཤད།
“དེས་ན། ངས་ཀྱང་ཇི་ལྟར་བྱ་རྒྱུ་མི་ཤེས།” ཏི་ཨར་ཞུ་ཡིས་བཤད་རྒྱུར། “ངའི་
རུས་ཚིགས་ན་ནས་མི་སྲོན་ཐལ། ཐ་ན་འགུལ་ཡང་མི་ནུས། ཞག་མ་གཅིག་ལའང་ཡར་
འགོ་མར་འབབ་ཀྱིས་ཚར་རྒྱུ་མི་འདུག”
འོ། དེ་ངའི་སེམས་ལ་ཁྲིགས་ཁྲིགས་ཡིན། ཅེ་སུང་གིས་བཤད་རྒྱུར། ཁྱོད་ཀྱིས་བྱ་བ་བཟང་
ངན་ཅི་ཡང་སྒྲུབ་ཕོད་པ་ངས་སྔ་མོ་ནས་ཤེས་ཡོད།
ཁོན་ཏིང་གིས་མོའི་བྲང་རས་ཟས་ཅོག་གི་སྟེང་དུ་གཡུགས།
ཁྱོད་ཀྱིས་སྐད་ཆ་ཉུང་གི་བཞག་ན་མི་ཆོག་གམ། ཅེ་སུང་། ཏི་ཨར་ཞུ་ཡིས་དེ་ལྟར་བཤད། མོ་
ཕར་སོང་ནས་ཁོན་ཏིང་དཔུང་བར་བསྡམས། མར་ཙོག་དང་། གཅེས་ཕྲུག ཏི་ཨར་ཞུ་ཡིས་བཤད་
རྒྱུར། ཁོ་ངོ་ཚ་ན་ལོས་འགྲིག ཁོས་ཁྱོད་དང་འབྲེལ་མེད་ཀྱི་དོན་དག་ཐམས་ཅད་ཁྱོད་ལ་ཁག་
འགེལ་གྱིན་འདུག
“མོ་ཡང་ཁོག་སྤོ་ལངས་སོང་ངམ།” ལའོ་སི་ཁུ་སི་ཡིས་དེ་ལྟར་བཤད།
“ཁྱོད་ཀྱིས་ཁ་མ་གྲག་ན་མི་ཆོག་གམ།” ཏི་ཨར་ཞུ་ཡིས་དེ་ལྟར་བཤད།
ཁོན་ཏིང་གིས་ཏི་ཨར་ཞི་ཕར་དེད། མོས་ཅེ་སུང་ལ་ཕུར་ཚུགས་སུ་ཅེར། མོའི་མཆུ་སྒྲོས་ནི་
ཁྲག་ལྟར་དམར་ཙར་ཙར་བྱེད། མོས་རང་ཉིད་ཀྱི་ཤེལ་ཕོར་ཆུ་ཡིས་གཏམས་པ་དེ་ཐོགས་རྗེས། ལག་
པ་ཕྱི་ཕྱོགས་སུ་བཀྱེད་ཅིང་། ཅེ་སུང་ལ་ཕུར་ཚུགས་སུ་ཅེར། ཏི་ཨར་ཞུ་ཡིས་གང་མགྱོགས་སྒོས་
མོའི་ལག་པར་འཇུས། མོ་དང་ཁོན་ཏིང་གཉིས་འཛིང་ག་བཀྱེས། ཤེལ་ཕོར་སྒྲོག་ཙེ་ཐོག་ལྷུང་ཞིང་
ཧྲུག་ཆག་ཏུ་གས་ཏེ། ཆུ་རྡུལ་གྱིས་སྒྲོག་ཙེ་མེར་བར་བྱས། ཁོན་ཏིང་ཕར་བྲོས་ནས་ཕྱིན།
“ཨ་མ་ཡང་ན་བཞིན་འདུག་གམ།” ཁའེ་ཏི་ཡིས་དེ་ལྟར་བཤད།
“འོ་ལེ།” ཏི་ཨར་ཞུ་ཡིས་བཤད་རྒྱུར། “འདི་འདྲ་འདྲའི་ནམ་ཟླ་བྱུང་ན་སུ་ཡིན་
ཡང་ན་ཚ་འབྱུང་ངེས་རེད། ཞ་ཞི། ཁྱོད་ཀྱིས་ཟ་མ་འདི་ནམ་ཞིག་ལ་ཟོས་ཚར་རམ།”
ཨ་ཤི་རྒྱུ་བོ། ཁོན་ཏིང་གིས་བཤད་རྒྱུར། ཨ་ད་ཤི་རྒྱུ་བོ། ང་ཚོས་མོ་ཐོག་ཁང་དུ་བརྒྱུགས་པའི་
སྐད་སྒྲ་ཐོས་ཐུབ། ང་ཚོ་ཚང་མ་དཔེ་ཁང་དུ་ཕྱིན།
ཁའེ་ཏི་ཡིས་འབོལ་གདན་དེ་ང་ལ་གཏད། དེ་ལྟར་ན། ངས་འབོལ་གདན་ལ་བལྟ་
ཆོག་ཅིང་། མེ་ལོང་དང་མེ་ལྕེ་ལའང་བལྟ་ཆོག
“ཁོན་ཏིང་གིས་ལས་བྱ་འབྲི་བཞིན་འདུག ང་ཚོས་སྐད་དམའ་མོ་བྱ་དགོས།”
ཨ་ཕས་བཤད་རྒྱུར། “ཁྱོད་ཀྱིས་ཅི་ཞིག་བྱེད་བཞིན་ཡོད། ཅེ་སུང་།”
“ཅང་མེད།” ཅེ་སུང་གིས་དེ་ལྟར་བཤད།
“འོ་ན། འདིར་ཤོག་ལ་རྩེས།” ཨ་ཕས་དེ་ལྟར་བཤད།
ཅེ་སུང་རྩིག་པའི་གྲུ་ཁ་ཞིག་ནས་འཇུར་ཡོང་།
“ཁྱོད་ཀྱིས་ཁ་ནང་ལ་ཅི་ཞིག་ལྡད་ཀྱིན་ཡོད།” ཨ་ཕས་དེ་ལྟར་བཤད།
“ཅང་མེད།” ཅེ་སུང་གིས་དེ་ལྟར་བཤད།
“ཁོས་ཡང་ཤོག་ཧྲལ་ལྡད་ཀྱིན་འདུག” ཁའེ་ཏི་ཡིས་དེ་ལྟར་བཤད།
“འདིར་ཤོག ཅེ་སུང་།” ཨ་ཕས་དེ་ལྟར་བཤད།
ཅེ་སུང་གིས་དངོས་པོ་རྡོག་རྡོག་དེ་མེ་ནང་དུ་འཕངས། དེས་ཟིར་ཟིར་གྱི་སྒྲ་བསྒྲགས་
པ་དང་། རང་སར་ཤིགས་པ་ན། ནག་པོར་གྱུར། དེ་ནས་ཐལ་མདོག་ཏུ་ལོག འཕྲོ་རིམ་
འཕྲོར་གར་སོང་ཆ་མེད་དུ་ཡལ། ཁའེ་ཏི་དང་ཨ་ཕ། ཅེ་སུང་གསུམ་མཉམ་དུ་ཙོག་འདུག
ཅེ་སུང་གིས་མིག་ཟུང་ཤེད་ཀྱིས་བཙུམས་ཤིང་། ཁ་མུར་མུར་བྱས་པར་བལྟས་ན། རོ་ཅི་
ཞིག་མྱོང་བཞིན་པ་དང་འདྲ། ཁའེ་ཏི་ཡི་མགོ་བོ་ཨ་ཕའི་ཕྲག་ཁར་བསྙེས། མོའི་སྐྲ་ལོ་མེ་
ཕུང་དང་མཚུངས། མོའི་མིག་མདངས་ལས་མེ་སྟག་ཕྲ་མོ་བར་མེད་དུ་འཚུབ། ང་ཕར་
ཕྱིན་པའི་ཚེ། ཨ་ཕས་ང་རྐུབ་སྟེགས་སུ་པང་། ཁའེ་ཏི་ཡིས་ང་ལ་དམ་དུ་འཐམས། མོའི་
ལུས་སྟེང་ནས་ལྗོན་ཤིང་གི་དྲི་ཞིམ་འཐུལ་བར་བྱེད།
མོའི་ལུས་སྟེང་ནས་ལྗོན་ཤིང་གི་དྲི་ཞིམ་འཐུལ་བར་བྱེད། རྩིག་པའི་གྲུ་ཁ་དག་ནག་རོག་རོག་
ཏུ་སྣང་ནའང་། ངས་ནི་སྒེའུ་ཁུང་མཐོང་ཐུབ། ང་རྩིག་པའི་གྲུ་ཁར་ཙོག་ཅིང་། ལག་ཏུ་འདྲུད་
ལྷམ་དེ་ཐོགས། ངའི་མིག་གིས་དེ་མི་རིག་ཀྱང་། ལག་པས་རིག་པར་ནུས། ངས་ད་དུང་ས་ཨེན་ཙམ་
ཨེན་ཙམ་རུབ་ཀྱིན་པའི་སྐད་སྒྲ་ཐོས་ནུས། ངའི་ལག་པས་འདྲུད་ལྷམ་མཐོང་རུང་། འོན་ཀྱང་ངས་
རང་ཉིད་མཐོང་ཐབས་བྲལ། ཡིན་ནའང་། ངའི་ལག་པས་འདྲུད་ལྷམ་མཐོང་ཐུབ། ང་རྩིག་པའི་གྲུ་
ཁར་ཙོག་སྟེ། ས་ཨེན་ཙམ་ཨེན་ཙམ་རུབ་ཀྱིན་པའི་སྐད་སྒྲར་ཉན།
མ་གཞིར་ཁྱོད་འདི་གར་ཡོད་དམ། ལ་སེ་ཐི་ཡིས་བཤད་རྒྱུར། ངའི་ལག་ན་ཅི་ཞིག་ཡོད་པར་
ལྟོས་དང་། ཁོས་ཕྱིར་གློངས་ཏེ་ང་ལ་བསྟན། ངས་གང་ཞིག་ནས་ཁྱེར་འོངས་པ་ཁྱོད་ཀྱིས་ཤེས་སམ།
སྲས་མོ་ཁོན་ཏིང་གིས་ང་ལ་བྱིན་པ་ཡིན། ངས་ནམ་ཡིན་རུང་ལྟད་མོར་བལྟ་ཐུབ་པ་ཤེས་ཡོད། ཁྱོད་
གཅིག་པུ་འདི་གར་བསྐུངས་ནས་ཅི་བྱེད། ངས་ཁྱོད་སྒོ་ཕྱིར་འཁྱམས་པ་རེད་བསམས། ཁྱོད་ཀྱིས་དེ་
རིང་ཉིན་གང་བོར་ཧ་ཧ་ཧིན་ཧིན་དང་ཕུད་ཕུད་ཅག་ཅག་བྱས་པ་མི་འདང་ངམ། ད་རུང་མུ་མཐུད་
ནས་འདི་གའི་ཁང་སྟོང་ཞིག་ཏུ་འ་འུར་མཚམས་མེད་དུ་འདོན་རྒྱུ་ཡིན་ནམ། རེམ་མར་ཉལ་བར་
སོང་། དེ་མིན་ང་ལྟད་མོའི་རྗེས་སུ་ལུས་རྒྱུ་རེད། དོ་དགོང་ངས་ཁྱོད་ལ་འདུག་རོགས་བྱེད་མི་ཐུབ།
དུང་ཆེན་དེ་དག་བུས་མ་ཐག ང་ནི་རང་ཤུགས་ཀྱིས་སྦྲིད་ཅིང་འཐོམ་འགྲོ།
ང་ཚོ་རང་ཉིད་ཀྱི་ཁང་བར་མ་ལོག་པ་ཡིན།
“འདི་ནི་ང་ཚོར་སིབ་ནད་བྱུང་དུས་ཀྱི་ཉལ་ས་རེད།” ཁའེ་ཏི་ཡིས་བཤད་རྒྱུར།
“དོ་དགོང་ང་ཚོ་ཅིའི་ཕྱིར་འདི་གར་ཉལ་དགོས་པ་རེད།”
“ཁྱོད་ཚོས་གང་དུ་ཉལ་མིན་ལ་ཁ་ཡ་བྱེད་མི་དགོས།” ཏི་ཨར་ཞུ་ཡིས་དེ་ལྟར་
བཤད། མོས་ཁང་སྒོ་གཏན་པ་དང་། ང་ལ་གྱོན་པ་འཕུད་རོགས་བྱས། ཅེ་སུང་ངུས་བྱུང་།
“མ་ངུ་།” ཏི་ཨར་ཞུ་ཡིས་དེ་ལྟར་བཤད།
“ང་ཨ་ཡེ་རྒན་མོ་དང་མཉམ་དུ་ཉལ་རྒྱུ་ཡིན།” ཅེ་སུང་གིས་དེ་ལྟར་བཤད།
“མོར་སྙུན་གཞི་ཕོག་འདུག” ཁའེ་ཏི་ཡིས་བཤད་རྒྱུར། “མོའི་སྙུན་གཞི་དྲག་སྐྱེད་
བྱུང་ཚེ། ཁྱོད་ད་གཟོད་མོ་དང་མཉམ་དུ་ཉལ་ཆོག རེད་མ་རེད། ཏི་ཨར་ཞུ། ”
“ཆོག་གི ད་མ་ངུ་།” ཏི་ཨར་ཞུ་ཡིས་དེ་ལྟར་བཤད་པ་ན། ཅེ་སུང་གིས་ངུ་
མཚམས་བཅད།
“ང་ཚོའི་ཉལ་གོས་འདི་ན་ཡོད། ཅ་ལག་གཞན་དག་ཀྱང་འདི་གར་འདུག” ཁའེ་
ཏི་ཡིས་བཤད་རྒྱུར། “འདི་ནི་ཁྱིམ་གནས་སྤར་བ་དང་འདྲ།"
“ཁྱོད་ཚོས་རེམ་མར་ཉལ་གོས་གྱོན་རོགས།” ཏི་ཨར་ཞུ་ཡིས་བཤད་རྒྱུར། “ཁྱོད་
ཀྱིས་ཅེ་སུང་གི་སྒྲོག་གུ་དེ་ཁྲོལ་དང་།”
ཁའེ་ཏི་ཡིས་ཅེ་སུང་གི་སྒྲོག་གུ་དེ་བཀྲོལ། ཁོ་སླར་ཡང་ཕེ་བཏབ།
“ཁྱོད་ལ་གཅར་དགོས་སམ།” ཏི་ཨར་ཞུ་ཡིས་དེ་ལྟར་བཤད་པ་ན། ཅེ་སུང་ཁུ་སིམ་
མེར་གྱུར།
ཁོན་ཏིང་། ཨ་མས་ཁང་ཁྱམས་ནས་དེ་ལྟར་བཤད།
“དོན་ཅི་ཞིག་རེད།” ཁོན་ཏིང་གིས་བར་གྱང་བརྒྱུད་ནས་བཤད། ང་ཚོས་ཨ་མས་སྒོ་ཟྭ་རྒྱག་
པ་ཐོས། མོས་ང་ཚོའི་ཉལ་ཁང་ནང་ལྟ་ཙམ་བྱས་པ་དང་། ནང་དུ་འོངས་ནས་མལ་ཁྲིའི་མཐའ་རུ་
ལུས་པོ་བསྒུར་ཏེ། ངའི་ཐོད་པར་འོ་ཞིག་སྦྱར།
ཁྱོད་ཀྱིས་ཁོ་བསྙལ་རྗེས། ཕར་སོང་ནས་ཏི་ཨར་ཞུ་ལ། ངས་ཚ་སྲོས་བརྒྱག་པར་འཐད་མིན་
དྲིས། ཨ་མས་བཤད་རྒྱུར། གལ་སྲིད་མོ་མི་འཐད་ན། ངས་མ་བརྒྱབ་ཀྱང་ཆོག་ཟེར། གང་ལྟར། ངས་
མོའི་བསམ་འཆར་ལ་མཉན་འདོད་ཆེ་ཚུལ་དེ་ཤོད།
ལགས་སོ། །ལྕམ་མོ།” ལ་སེ་ཐི་ཡིས་བཤད་རྒྱུར། “ཚུར་ཤོག རྐང་སྣམ་ཕུད་ཅིག”
ཁོན་ཏིང་དང་ཝེ་ཨར་ཧྲིས་གཉིས་ནང་དུ་འཛུལ་འོངས། ཁོན་ཏིང་གིས་ངོ་གདོང་
ཕར་དཀྱུས། “ཁྱོད་ངུས་ནས་ཅི་བྱེད།” ཁའེ་ཏི་ཡིས་དེ་ལྟར་བཤད།
“ད་མ་ངུ་།” ཏི་ཨར་ཞུ་ཡིས་བཤད་རྒྱུར། “ཁྱོད་ཚོས་གོན་པ་ཕུད་ནས་ཉལ་བར་
གྱིས། ཁྱོད་ཀྱང་ཕྱིར་སོང་ཆོག ཝེ་ཨར་ཧྲིས།
ངས་གོན་པ་ཕུད་ཅིང་། རང་ཉིད་ལ་ལྟ་ཙམ་ལྟ་ཙམ་བྱས་རྗེས། ངུ་སྐད་ལྷང་ལྷང་བསྒྲགས། ཕེ་
མ་འདེབས། ལ་སེ་ཐི་ཡིས་བཤད་རྒྱུར། ཁྱོད་ཀྱིས་དེ་དག་བཙལ་ནས་ཅི་བྱེད། དེ་དག་སྔ་མོ་ནས་ཚར་
བ་རེད། ཁྱོད་ཀྱིས་མུ་མཐུད་དུ་འདི་ལྟར་བྱས་ཚེ། གཞུག་ཕྱོགས་སུ་ང་ཚོས་ཁྱོད་ལ་སྐྱེས་སྐར་རོལ་རྒྱུ་
མིན། ཁོས་ང་ལ་ཉལ་གོས་གྱོན་པ་ན། ང་རེ་ཞིག་ཁ་རོག་གེར་བསྡད། མཚམས་དེར། ལ་སེ་ཐི་ཡིས་
མགོ་བོ་སྒེའུ་ཁུང་གི་ཕྱོགས་སུ་དཀྱོགས། དེར་མཐུད་ནས་སྒེའུ་ཁུང་གི་འགྲམ་དུ་ཕྱིན་ཏེ་ཕྱི་ཕྱོགས་
སུ་བལྟས། ཁོ་ཕྱིར་འོངས་རྗེས། ངའི་དཔུང་བར་འཇུས། མོ་ཕྱིར་སླེབས་སོང་། ཁོས་བཤད་རྒྱུར། ཁྱོད་
ཀྱིས་སྐད་མ་ཕྱུང་ཨ། ང་ཚོ་སྒེའུ་ཁུང་གི་འཁྲིས་སུ་བཅར་ཏེ་ཕྱི་རོལ་ཏུ་བལྟས། གྲིབ་ནག་དེ་ཁོན་ཏིང་
གི་སྒེའུ་ཁུང་ལས་ཐོན་རྗེས་སྡོང་མགོར་འགོས། ང་ཚོས་སྡོང་བོ་དེ་གཡོ་བ་མཐོང་། གཡོ་མཚམས་
དེ་རིམ་གྱིས་རིམ་གྱིས་གཤམ་དུ་ཤུད། དེའི་འཕྲོར། གྲིབ་ནག་དེ་སྡོང་བོ་དང་གྱེས། ང་ཚོས་དེ་རྩ་ར་
བརྒྱུད་པ་མཐོང་། རྗེས་སུ་ང་ཚོས་ཅི་ཡང་མཐོང་མ་བྱུང་། ད་ཆོག་གི ལ་སེ་ཐི་ཡིས་བཤད་རྒྱུར། ཨ་
ཡོ། ཁྱོད་ཀྱིས་དུང་སྒྲར་ཉོན་དང་། ཁྱོད་རེམ་མར་ཉོལ། ད་ནི་ང་ཤར་རྒྱུག་སྟེག་དགོས་འདུག
ཁང་བའི་ནང་དུ་མལ་ཁྲི་གཉིས་མཆིས། ཁོན་ཏིང་མལ་ཁྲི་གཞན་ཞིག་གི་སྟེང་དུ་
འགོས། ཁོས་མགོ་བོ་དཀྱོགས་ཏེ་གྱང་ངོས་སུ་གཏད། ཏི་ཨར་ཞུ་ཡིས་ཅེ་སུང་པང་སྟེ་ཁོའི་
མལ་ཁྲིའི་སྟེང་བཞག ཁའེ་ཏི་ཡིས་ཤམ་ལྭ་ཕུད།
“ཁྱོད་ཀྱི་དོར་ཐུང་ལ་ལྟོས་དང་།” ཏི་ཨར་ཞུ་ཡིས་བཤད་རྒྱུར། “ལས་ལེགས་པ་ལ།
ཁྱོད་ཀྱི་ཨ་མས་མཐོང་མ་སོང་།”
“ངས་མོ་གཏུགས་ཟིན།" ཅེ་སུང་གིས་དེ་ལྟར་བཤད།
“ཁྱོད་ཀྱིས་གཏུགས་མི་སྲིད་དམ།”
ཏི་ཨར་ཞུ་ཡིས་དེ་ལྟར་བཤད།
“ཁྱོད་ཀྱིས་གཏུགས་ཏེ་ཁེ་བཟང་ཅི་ཞིག་རག་སོང་ངམ།” ཁའེ་ཏི་ཡིས་བཤད་
རྒྱུར། “མི་བཤད་དགུ་བཤད།”
“ངས་ཁེ་བཟང་ཅི་ཞིག་རག་སོང་།” ཅེ་སུང་གིས་དེ་ལྟར་བཤད།
“ ཁྱོད་ཀྱིས་ད་དུང་ཉལ་གོས་མི་གོན་ནམ།” ཏི་ཨར་ཞུ་ཡིས་དེ་ལྟར་བཤད། མོ་
ཕར་སོང་སྟེ་ཁའེ་ཏི་ཡི་ཚི་ལེན་དང་དོར་ཐུང་ཕུད། “ལྟོས་དང་།” ཏི་ཨར་ཞུ་ཡིས་དེ་ལྟར་
བཤད་རྗེས། དོར་ཐུང་ལོག་ལོག་བྱས་ནས་ཁའེ་ཏི་ཡི་འཕོངས་ཤ་ཕྱིས། “ཚང་མ་བངས་
འདུག" མོས་བཤད་རྒྱུར། “འོན་ཀྱང་། དོ་དགོང་ཁྲུས་བྱེད་ས་མི་འགྲོ། གྱོན་ཅིག" མོས་ཁའེ་
ཏི་ལ་ཉལ་གོས་གྱོན་རོགས་བྱས། ཁའེ་ཏི་མལ་ཁྲིའི་སྟེང་འགོས། ཏི་ཨར་ཞུ་སྒོ་འགྲམ་དུ་ཕྱིན་
ཏེ། ལག་པས་གློག་ཟྭ་མནན། “ཁྱོད་ཚོས་འུར་མ་རྒྱག གོ་སོང་ངམ།” མོས་དེ་ལྟར་བཤད།
“གོ་སོང་།”" ཁའེ་ཏི་ཡིས་བཤད་རྒྱུར། “ཨ་མ་དོ་དགོང་ང་ཚོར་བལྟ་རུ་ཡོང་ཐུབ་རྒྱུ་
མ་རེད། དེ་བས། ཚང་མས་ངའི་ཁར་མཉན་དགོས།”
“ཆོག་གི” ཏི་ཨར་ཞུ་ཡིས་བཤད་རྒྱུར། “ཡ། ད་རེམ་མར་ཉོལ།”
“ཨ་མ་ན་བཞིན་འདུག” ཁའེ་ཏི་ཡིས་བཤད་རྒྱུར། “མོ་དང་ཨ་ཡེ་རྒན་མོ་གཉིས་
ཀ་ན་བཞིན་འདུག”
“སྐད་མ་ཕྱུང་།” ཏི་ཨར་ཞུ་ཡིས་བཤད་རྒྱུར། “ཁྱོད་ཚོ་རེམ་མར་ཉོལ།”
ཁང་བ་མུན་ནག་ཏུ་ལོག སྒོ་ཁ་ཁོ་ནར་དཀར་ས་རྒྱུག ཕྱིས་སུ་སྒོ་ཁའང་མུན་ནག་
ཏུ་གྱུར། ཁའེ་ཏི་ཡིས་བཤད་རྒྱུར། “ཁ་རོག མའོ་ལའེ།” མོས་ལག་པ་བསྲིངས་ནས་ང་
ལ་རེག་རེག་བྱས། དེ་བས། ང་ཁ་རོག་ལ་བསྡད་པ་ཡིན། ང་ཚོས་རང་རང་གིས་དབུགས་
འབྱིན་པའི་སྒྲ་ཐོས་ཐུབ། ང་ཚོས་མཚན་མོའི་སྐད་སྒྲ་ཐོས་ཐུབ།
མུན་ནག་ཕར་དེད་པའི་ཚེ། ཨ་ཕས་ང་ཚོར་བལྟས་འདུག ཁོས་ཁོན་ཏིང་དང་ཅེ་
སུང་ལ་ལྟ་ཙམ་བྱས་རྗེས། ཚུར་ཡོང་ནས་ཁའེ་ཏི་ལ་འོ་ཞིག་སྦྱར། ཞོར་དུ་ལག་པ་ངའི་
མགོ་བོར་བཞག
“ཨ་མའི་ན་ཚ་ལྕིའམ།” ཁའེ་ཏི་ཡིས་དེ་ལྟར་བཤད།
“སྐྱོན་མི་འདུག” ཨ་ཕས་བཤད་རྒྱུར། “ཁྱོད་ཀྱིས་མའོ་ལའེ་ལ་སེམས་ཁུར་གང་
ལེགས་བྱོས། ཨེ་འགྲིག་གམ།”
“ཡ།” ཁའེ་ཏི་ཡིས་དེ་ལྟར་བཤད།
ཨ་ཕ་སྒོ་ཁར་ཕྱིན་པ་དང་། ཕྱིར་འཁོར་ནས་ང་ཚོར་བལྟས། དེའི་འཕྲོར། མུན་ནག་
སླར་ཡང་སླེབས། ཁོ་སྒོ་ཁར་འགྲེངས་ཏེ་གྲིབ་གཟུགས་ཤིག་ཏུ་གྲུབ་ཅིང་། སྒོ་ཁ་སླར་ཡང་
མུན་ནག་ཏུ་ལོག ཁའེ་ཏི་ཡིས་ང་ལ་འཐམས་བྱུང་། ངས་ཚང་མའི་དབུགས་སྒྲ་ཐོས་ཐུབ།
མཚན་མོའི་སྐད་སྒྲ་ཐོས་ཐུབ། ད་དུང་། ངས་བྲོ་བ་སྣོམ་ཐུབ་པའི་དངོས་པོ་རིགས་ཤིག་གི
སྐད་སྒྲའང་ཐོས་ཐུབ། སྐབས་དེར། ངས་སྒེའུ་ཁུང་མཐོང་བྱུང་། ལྗོན་ཤིང་གི་ཡལ་གས་
ཧྲག་སྒྲ་བར་མེད་དུ་སྒྲོག རིམ་བཞིན། མུན་ནག་ནི་ཞག་གྲངས་ལྟར་དུ། འཇམ་ཀྱུག་
ཀྱུག་དང་འོད་ཀྲིག་ཀྲིག་བྱེད་པའི་ཅ་ག་ཞིག་དང་མཚུངས་པར་རྒྱང་རིང་དུ་ཡལ། དེ་དུས།
ཁའེ་ཏི་ཡིས་ང་གཉིད་སོང་ཞེས་བཤད།

༡༩༡༠ལོའི་ཟླ ༦ པའི་ཚེས ༢ ཉིན།

སྒེའུ་ཁུང་གི་གྲིབ་མ་སྒེའུ་ཡོལ་གྱི་ངོས་སུ་བབས། དུས་ཚོད་ནི་བདུན་པ་ནས་བརྒྱད་
པའི་བར་རེད། ང་སླར་ཡང་དུས་ཚོད་ཀྱི་ནང་དུ་སླེབས་ཤིང་། ཆུ་ཚོད་ཀྱི་ཐག་སྒྲ་བར་
མེད་དུ་གྲག་པ་ཐོས། ཆུ་ཚོད་འདི་ནི་ངའི་སྤོ་བོའི་ཤུལ་བཞག་སྟེ། ཨ་ཕས་ང་ལ་སྟེར་དུས།
ཁོས་བཤད་རྒྱུར། ཁོན་ཏིང་། ཆུ་ཚོད་འདི་ནི་རེ་བ་དང་འདོད་པ་མཐའ་དག་གི་དུར་ས་
ཡིན། ད་ལྟ་ངས་ཁྱོད་ལ་བྱིན་པར། ཁྱོད་ཀྱིས་འདིར་བརྟེན་ཚེ། མིའི་རིགས་ཀྱི་ཉམས་མྱོང་
མ་ལུས་ནོར་འཁྲུལ་ཡིན་པའི་སྒྲུབ་བྱེད་རྟོགས་སླ་བ་རེད། མིའི་རིགས་ཀྱི་ཉམས་མྱོང་
དེ་དག་གིས་ཁྱོད་ཀྱི་ཨ་མེས་ཡང་མེས་ལ་དངོས་གོ་ཆོད་ཡོད་མེད་ཁ་ཚོན་གཅོད་དཀའ་
ཞིང་། ཁྱོད་ལ་མཚོན་ནའང་ཕན་སླེབས་འབྱུང་བའི་ངེས་པ་མེད། ངས་ཆུ་ཚོད་འདི་ཁྱོད་
ལ་བྱིན་པ་ནི། ཁྱོད་ཀྱིས་དུས་ཚོད་སེམས་སུ་གཟུང་བའི་ཆེད་དུ་མ་ཡིན་པར། དེ་ལས་
ལྡོག་སྟེ་མཚམས་མཚམས་སུ་དུས་ཚོད་བརྗེད་ངས་སུ་བྱ་ཆོག་ལ། སེམས་ཤུགས་ཡོད་ཚད་
དུས་ཚོད་འདུལ་སྦྱོང་བྱེད་པའི་སྟེང་དུ་མི་བཀོལ་བའི་ཆེད་དུའང་ཡིན། རྒྱུ་མཚན། དུས་
ཚོད་ནི་སུ་དང་གང་གིས་ཀྱང་གདུལ་དཀའ་བར་སྣང་། ཁོས་མུ་མཐུད་དུ་བཤད་རྒྱུར། ཐ་
ན། སུ་དང་གང་གིས་ཀྱང་དུས་ཚོད་ལ་འགྲན་བསླངས་མ་མྱོང་། འཐབ་ར་དེས་མི་རྣམས་
ལ་ཁོ་རང་ཉིད་ཀྱི་བླུན་རྨོངས་དང་ཡི་ཆད་མ་གཏོགས་ཅི་ཡང་གསལ་སྟོན་མི་ནུས། རྒྱལ་
ཁ་ཟེར་བ་ཡང་། མཐར་གཏུགས་ན་རྟོག་གེ་བ་དང་གླེན་པ་གཉིས་ཀྱི་འཕྲུལ་སྣང་ཙམ་
ལས་མ་འདས།
ཆུ་ཚོད་དེ་གོང་དཀྲིས་ཀྱི་སྣོད་སྒམ་སྟེང་བསླངས་ཡོད་ལ། ང་མལ་ཁྲིར་ཉལ་ནས་
དེའི་ཐག་ཐག་གི་སྒྲ་ལ་ཉན། དོན་དམ་པར་བཤད་ན། ཆུ་ཚོད་ཀྱི་ཐག་སྒྲ་དེ་ངའི་རྣ་བར་
མཆེད་ཅིང་འོངས་པ་རེད། ངའི་དྲན་ཚོད་དུ། མི་སུ་ཡིན་ཡང་བསམ་གཟས་ནས་ཆུ་ཚོད་
ཀྱི་སྒྲ་ལ་ཉན་མི་སྲིད་ཅིང་། དེ་ལྟར་བྱེད་པའི་དགོས་པའང་མ་མཆིས། ཁྱོད་ཀྱིས་དུས་
ཡུན་རིང་བོ་ཞིག་ལ་ཐག་སྒྲ་དེ་མི་ཚོར་ནའང་། སྐད་ཅིག་མ་གཉིས་པའི་མཚམས་སུ་ཁྱོད་
ཀྱིས་སླར་ཡང་སྐད་སྒྲ་དེ་ཐོས་པར་འགྱུར་བ་དང་། དེས་ཁྱོད་ལ་ཁྱོད་ཀྱིས་དེ་སྔོན་མ་གོ་
རུང་ཆོག་གི འོན་ཀྱང་དུས་ཚོད་ནི་དུས་གཏན་དུ། རྒྱུན་ཆད་མེད་པར། ཉབ་ཉོབ་ངང་དུ་
སྐྱོད་ཀྱིན་པའི་གསལ་བརྡ་སྦྲོན་པར་ངེས། དེ་ནི་ཨ་ཕས་བཤད་པ་ནང་བཞིན། རིང་ཞིང་
རིང་ལ། ཁེར་རྐྱང་དང་སུན་སྣང་གི་འོད་ཞགས་ཁྲོད་དུ། ཁྱོད་ཀྱིས་ཡེ་ཤུ་ཁོ་ཁྱར་ཁྱོར་ངང་
བགྲོད་པ་མཐོང་ཐུབ་ཟེར་བ་དང་ཧ་ཅང་འདྲ། གཞན་ཡང་། དྲང་སྲོང་ཆེན་པོ་ཧྥུ་ལན་ཞི་
སི་སྟེ། ཁོས་འཆི་བར་བདག་གི་སྲིང་ཆུང་མ་ཞེས་འབོད་པ་རེད་མོད། འོན་ཏེ། ཁོར་སྲིང་
མོ་གར་ཡང་མ་མཆིས་སོ། །
བར་གྱང་བརྟོལ་ཏེ། ངས་ཧྲི་ལི་ཧྥུ་ཡི་ལྕགས་ཀྱི་མལ་ཁྲི་ལྡེམ་པའི་ཙིར་སྒྲ་ཐོས་ཤིང་།
རིམ་བཞིན་ཁོས་འདྲུད་ལྷམ་དྲུད་དེ་ཡར་འགྲོ་མར་འོང་བྱེད་པའི་སག་སྒྲ་རྣ་བར་ལྷུང་། ང་
མལ་ལས་ལྡངས་ཏེ་ཁ་ལག་བཀྲུ་སའི་འཆའ་སྒམ་གྱི་མདུན་སར་སོང་། ལག་པ་བསྲིངས་
ནས་སྟེགས་བུའི་སྟེང་བསྙབས་པ་ན། ཆུ་ཚོད་འཁོར་ལོ་ལག་པར་ཐོགས་བྱུང་། ངས་དེའི་
ཁ་ལོ་ཐང་ལ་བསྒོར་བ་དང་སྦྲགས། ཕྱིར་མལ་སའི་སྟེང་དུ་ལོག ཡིན་ནའང་། སྒེའུ་ཁུང་
གི་གྲིབ་མ་སྒེའུ་ཡོལ་གྱི་ངོས་སུ་བབས་འདུག ངས་གྲིབ་མའི་འགུལ་སྐྱོད་ལ་བརྟེན་ནས།
ད་ལྟ་དུས་ཚོད་དུ་ཡིན་པ་ཕལ་ཆེར་ཐག་གིས་གཅོད་ཐུབ། དེ་བས། ངས་རང་ཉིད་གྲིབ་
མ་དང་རྒྱབ་གཏོད་དགོས་བྱུང་། ཡིན་ནའང་། ང་ནི་ཆེས་སྔ་བའི་སྲོག་ཆགས་དང་འདྲ་
བར། ཀླད་པའི་ཕྱི་ལྟག་ཏུ་མིག་འབྲས་སྐྱེས་ཡོད་དེ། གྲིབ་མ་དེ་ངའི་སྤྱི་གཙུག་ཏུ་དལ་
གྱིས་འགུལ་ནས་ང་ལ་ཟ་འཕྲུག་སློང་བའི་ཚེ། ང་ལ་དུས་ནམ་ཡང་དེ་ལྟ་བུའི་ཚོར་བ་
ཞིག་འབྱུང་བཞིན་མཆིས། རང་ཉིད་ཀྱིས་བསྐྱེད་ཅིང་བསྲིངས་པའི་སྒྱིད་ལུག་གི་གཤིས་
ཀ་འདི་དག་གིས། རྗེས་སོར་ཁྱོད་རང་ཉིད་འགྱོད་པའི་གནས་སུ་བསྐྱལ་ངེས་པ་ཐག་གིས་
ཆོད། འདི་ནི་ཨ་ཕས་བཤད་པ་ཡིན། ཁོས་ད་དུང་། ཡེ་ཤུ་ཁོ་རྒྱ་གྲམ་གྱི་གསལ་ཤིང་སྟེང་
མཛེར་ནས་བསད་པ་མ་རེད། ཁོ་ནི་སོ་འཁོར་ཆུང་ཆུང་དག་གི་ཚག་ཚག་ཆོམ་ཆོམ་གྱི་
སྒྲས་ངན་གསོད་བྱས་པ་རེད་ཟེར། ཡེ་ཤུ་ཁོར་སྲིང་མོ་ཡོད་པ་མ་རེད།
ངས་རང་ཉིད་ཀྱིས་གྲིབ་མ་མི་མཐོང་བ་ཤེས་དུས། སླར་ཡང་ད་ལྟ་དུས་ནམ་ཚོད་
ཡིན་པར་བསམ་བློ་གཏོང་དགོས་བྱུང་། ཨ་ཕས་བཤད་མྱོང་སྟེ། ནམ་རྒྱུན་མིས་བཟོས་ཀྱི་
འཁོར་ལོའི་སྟེང་གི་མདའ་རྟགས་ལ་དཔྱོད་པ་ནི། སེམས་ཁམས་ནད་པ་ཡིན་པའི་རྟགས་
རེད། ཨ་ཕས་ད་དུང་བཤད་རྒྱུར། དེ་ནི་རྔུལ་ཆུ་ཟགས་པ་ཇི་བཞིན། ཕྱིར་འབོ་བ་རང་རེད།
སྐབས་དེར། ངས་བདེན་ན་ཐང་ཟེར་མོད། སེམས་སུ་ཐེ་ཚོམ་འཕྱང་བ་ཡིན། ད་ལྟ་སྔར་
བཞིན་ཐེ་ཚོམ་གྱི་ཁྱོགས་ལ་འཕྱང་ཡོད།
གལ་སྲིད་དེ་རིང་གནམ་ངོ་རུབ་ཚེ། ངས་ལྡོག་སྟེ་སྒེའུ་ཁུང་ལ་བལྟ་རུང་ཞིང་། སྒྱིད་
ལུག་གི་གཤིས་ཀའི་སྐོར་ནས་ཨ་ཕས་ཅི་དང་གང་ཞིག་བཤད་པར་ཕྱིར་དྲན་ཡང་ཡང་བྱ་
ཆོག ངའི་སེམས་སུ། གལ་སྲིད་དེ་རིང་ནམ་ཟླ་ཡག་ནས་བསྡད་ཚེ། ལོན་ཏོན་གསར་
བའི་མི་རྣམས་ལ་མཚོན་ན་ཧ་ཅང་ཁམས་པར་འདོད། ནམ་ཟླ་ཅིའི་ཕྱིར་འགྱུར་བ་ཡིན་
ནམ། འདི་ནི་བག་གསར་རྣམས་ཀྱིས་གཉེན་སྟོན་གྱི་ཆོ་ག་སྤེལ་བའི་ཟླ་བ་བཟང་ཤོས་
རེད། སྒྲ་དབྱངས་དེ་ལྷའི་སྐྱེད་ཚལ་གྱི་བར་སྣང་དུ་མཆེད། མོ་རང་མེ་ལོང་གི་ནང་ནས་
ཕྱིར་བརྒྱུགས་འོངས། དྲི་ཞིམ་གྱིས་ཡོངས་སུ་བསྐོར་བའི་གྲུ་ཁ་ཞིག་ནས་ཕྱིར་བརྒྱུགས་འོངས། མེ་
ཏོག་རྒྱ་སེ། མེ་ཏོག་རྒྱ་སེ། ཅེ་སུང་ལི་ཆི་མེང་ཁང་ཕུ་སུང་བཟའ་ཟླ་གཉིས་ཀྱིས་བུ་མོར་གཉེན་སྟོན་
གྱི་ཆོ་ག་སྤེལ་འཆར། མེ་ཏོག་རྒྱ་སེ། དེ་ནི་མེ་ཏོག་ཀྲུའུ་ཡིས་དང་མ་ལི་མེན་ལྟར་ཚངས་
སྤྱོད་ལ་གནས་པ་ཞིག་གཏན་ནས་མ་རེད། ཨ་ཕ། ངས་ལོག་གཡེམ་བྱས་སོང་། ངས་དེ
ལྟར་བཤད། མེ་ཏོག་རྒྱ་སེ། གཡོ་སྒྱུ་དང་བག་ཕེབས་ཀྱི་བདག་པོ། གལ་སྲིད་ཁྱོད་ཀྱིས་ཧྭ་
དྷུ་སློབ་ཆེན་ནས་ལོ་གཅིག་ལ་བསླབས་ཀྱང་། ད་དུང་གྲུ་གཟིངས་འགྲན་སྡུར་མིག་གིས་
མ་མཐོང་ཚེ། ངེས་པར་སློབ་ཡོན་ཕྱིར་བསློག་པའི་རེ་བ་ཞུ་ཆོག་ཆོག་རེད། ཅེ་སུང་སློབ་
ཆེན་འགྲིམ་དུ་ཆུགས། ཅེ་སུང་ལ་ཧྭ་ཧྥུ་སློབ་ཆེན་ལོ་གཅིག་རིང་འགྲིམ་པར་གྱིས་དང་།
ཧྲི་ལི་ཧྥུ་སྒོ་ཁར་འགྲེང་འདུག ཁོས་གོང་དཀྲིས་མཁྲེགས་པོ་དེ་དཀྲི་བཞིན་མཆིས།
ཁོའི་མིག་ཤེལ་གྱི་ངོས་ནས་རྒྱ་སེ་མེ་ཏོག་གི་བཀྲག་མདངས་འཚེར། ཨ་ན་མ་ན་ངོ་གདོང་
འཁྲུད་དུས་དམར་ཤ་ཆགས་པའི་རང་ཉིད་ཀྱི་ཁ་དོག་བསྒོས་པ་དང་མཚུངས། “ད་ནངས་
ཁྱོད་ཀྱིས་སློབ་བྱོལ་བྱ་འདོད་དམ།”
“འཕྱིས་པོ་ཆགས་སོང་ངམ།”
ཁོས་རང་ཉིད་ཀྱི་ཆུ་ཚོད་ལ་བལྟས་ཏེ། “ཅོང་བརྡ་བསྒྲག་པར་ད་དུང་སྐར་མ་གཉིས་
འདུག” ཟེར།
“ངས་འདི་འདྲའི་འཕྱིས་འདུག་པ་ཚོར་མ་བྱུང་།” ཁོས་སྔར་བཞིན་རང་ཉིད་ཀྱི་
ཆུ་ཚོད་ལ་ཧྲིག་ཅིང་། ཁ་མུར་མུར་བྱེད། “ང་མྱུར་དུ་འགྲོ་དགོས། ད་སློབ་ཐུན་ཐེངས་
གཅིག་ཆག་ཚེ་འགྲིག་མེད། གཟའ་སྔོན་མར་སྡེ་ཁག་གི་མགོ་པས་ང་ལ——” ཁོས་ཆུ་
ཚོད་ཁུག་མར་བསྡུས། དེ་བས། ངས་ཚིག་གཅིག་ཀྱང་ཐལ་མ་སོང་།
“རབ་ཡིན་ན་ཁྱོད་ཀྱིས་རྐང་སྣམ་གོན་རྗེས། བང་གིས་བརྒྱུག་ན་བཟང་།” ཁོས་དེ་
ལྟར་བཤད་པ་དང་སྦྲགས། ཕར་དེངས།
ང་མལ་ཁྲི་ལས་ཡར་ལྡངས་ཤིང་། ཁང་བའི་ནང་ཕར་འགྲོ་ཚུར་འོང་བྱེད་ཞོར།
བར་གྱང་བརྒྱུད་དེ་ཁོའི་སྐད་སྒྲར་ཉན། ཁོ་ཉལ་ཁང་དུ་འཛུལ་བ་དང་། དེ་ནས་སྒོ་ཁར་
དམིགས་ཏེ་ཕྱིན།
“ཁྱོད་ཀྱིས་ད་དུང་གོན་མེད་དམ།”
“འོ་ལེ། ཁྱོད་སྔུན་ལ་སོང་། ང་རྗེས་སུ་ཆོད་ངེས།”
ཁོས་སྒོ་བརྒྱབ་སྟེ་སོང་། བར་ཁྱམས་ནས་ཁོའི་རིམ་བཞིན་ཇེ་གཉོམ་དུ་གྱུར་པའི་
ཐྲིག་སྒྲ་མཆེད་ཅིང་འོངས། སྐབས་དེར། ངས་གཞར་ཡང་ཆུ་ཚོད་ཀྱི་ཐག་སྒྲ་ཐོས་པར་
གྱུར། ངས་ཕར་འགྲོ་ཚུར་འོང་གི་མཚམས་བཞག་པ་དང་། སྒེའུ་ཁུང་གི་རྩར་བཅར་ནས་
ཡོལ་བ་ཕྱེ་རྗེས། མི་ཚོགས་བྲེལ་སྟབས་ཀྱིས་ཆོས་ཁང་ཆུང་བའི་ཕྱོགས་སུ་བགྲོད་པར་
བལྟས། ག་དུས་ཡིན་ཡང་། མི་དེ་ཚོས་ལག་པ་ཕྱི་གོས་ཀྱི་ཕུ་དུང་ཆེན་པོར་བཅུག་ཅིང་།
དཔེ་ཆ་རིགས་འདྲ་དང་གོང་དཀྲིས་གཅིག་མཚུངས་ཀྱིས་མདུན་ཕྱོགས་སུ་བཞུད་བཞིན་
གདའ། དེ་ནི་ཤྭ་འོད་བརྡོལ་བའི་ཁྲོད་གཡེང་ཞིང་འཕྱོ་བའི་གྱོ་ཧྲུག་དག་དང་གཉིས་སུ་མ་
མཆིས། དེའི་ཁྲོད་དུ་སི་པོ་ཐི་ཡང་བདོག ཁོས་ཧྲི་ལི་ཧྥུ་ནི་ང་ཡི་སྐྱེས་པ་རེད་ཅེས་འབོད།
ཨ། ཁོར་ཁ་ཡ་མ་བྱེད། ཧྲི་ལི་ཧྥུ་ཡིས། ཁོས་རྣམ་ཀུན་འཕྱོན་མ་དེ་དག་ལས་གཞན་བཙལ་
རྒྱུ་མི་ཤེས་ན། དེ་ངེད་གཉིས་དང་འབྲེལ་བ་སྤུ་ཙམ་ཡང་མེད་ཟེར། ང་ཚོའི་ལྷོ་ཕྱོགས་སུ།
མི་རྣམས་ཀྱིས་རང་ཉིད་ཕོ་གསར་ཞིག་ཡིན་པར་བག་ཚ་བ་དང་། སྐྱེས་པ་རྒན་གཞོན་
མེད་པར་རང་ཉིད་ཕོ་གསར་མིན་ཚུལ་སྒྲོག་པར་དགའ། བུད་མེད་དག་ལ་མཚོན་ན་མོ་
གསར་ཡིན་མིན་ཐད་སྣང་དོགས་ཆེན་པོ་མེད་པར་མངོན། སྐད་ཆ་འདི་ཨ་ཕས་བཤད་པ་
ཡིན། ཁོས་བཤད་པ་ལྟར་ན། ལྟ་ཚུལ་དེ་ནི་སྐྱེས་པ་ཚོས་གསར་དུ་བཟོས་པ་ལས་བུད་
མེད་ཚོ་ག་ལ་ཡིན། དཔེར་ན། འཆི་བ་ལྟ་བུ་སྟེ། དུས་ནམ་ཡང་རང་ཉིད་ལ་འབྲེལ་བ་མེད་
པར་འདོད་པ་དང་མཚུངས། ངས་ལན་དུ། དེར་ཡིད་ཆེས་རྐྱང་རྐྱང་བྱེད་པར་དོན་སྙིང་མ་
མཆིས་ཞེས་བཤད་པ་ན། ཁོས་སླར་ཡང་། འཇིག་རྟེན་གྱི་སྐྱོ་བ་མ་ལུས་པའི་འབྱུང་རྐྱེན་
ཡང་འདི་ལས་མ་འདས། འདི་ནི་ལུས་གཙང་མི་གཙང་གི་གནད་དོན་ཁོ་ན་མ་རེད་ཅེས་
བཤད། དེ་བས་ངས་ཁོར་བཤད་རྒྱུར། འོ་ན། ལུས་ཚངས་ཤོར་མཁན་དེ་ང་ཡིན་འོས་པ་
ལས་ཅིའི་ཕྱིར་མོ་རེད་དམ། ཨ་ཕས་ལན་དུ། བྱ་བ་ཐབས་རྡུགས་ཡིན་པའི་འབྱུང་རྐྱེན་མ་
ལུས་ཀྱང་འདི་ལས་མ་འདས། དོན་དག་གང་དང་ཅི་ཡང་རུང་། ཐ་ན་དེར་འགྱུར་བ་ཕྲན་
ཙམ་གཏོང་བའི་དགོས་པའང་མི་འདུག་ཟེར། ཡིན་ནའང་། ཧྲི་ལི་དྷུ་ཡིས་བཤད་པ་ལྟར་
ན། ཁོས་འཕྱོན་མ་དེ་དག་བཙལ་ཤེས་པ་ལས་གཞན་ཅི་ཡང་མི་ཤེས། ངས་ལན་དུ། ཁྱོད་
རང་ཉིད་ལ་སྲིང་མོ་ཡོད་དམ་མེད། ཡོད་དམ་མེད། ཁྱོད་ལ་ཡོད་དམ་མེད་ཅེས་བཤད།
སི་པོ་ཐི་མི་ཚོགས་ཀྱི་དཀྱིལ་དུ་མཆིས་ཤིང་། ཤིང་ལོ་གང་སར་འཕུར་བའི་སྲང་
ལམ་གྱི་རུས་སྦལ་ཞིག་དང་མཚུངས། ཁོའི་གོང་བ་རྣ་རྩར་བརྩེངས་པ་དང་། ནམ་རྒྱུན་
ལྟར་དལ་བྲེལ་མེད་པའི་གོམ་སྟབས་ཀྱིས་བགྲོད། ཁོ་ནི་ཁ་ལོ་ལའེ་ན་ལྷོ་མའི་མི་ཡིན་
ལ། ད་ལོར་ལོ་རིམ་བཞི་པར་སོན། ཁོ་ཁྲོམ་ཚོགས་སུ་སླེབས་ཚེ་ལབ་རྒྱག་པར་དགའ་སྟེ།
གཅིག་ནས་ག་དུས་ཡིན་ཡང་འདུར་མ་རྒྱུག་གིས་ཆོས་ཁང་ཆུང་བར་མི་འགྲོ་བ་དང་།
གཉིས་ནས་ཆོས་ཁང་དུ་དུས་ལྟར་སླེབས་མ་མྱོང་བ་དང་། གསུམ་ནས་ལོ་བཞིའི་རིང་
ཆོས་ཁང་དུ་འགྲོ་ཐེངས་མི་ཉུང་བ་དང་། བཞི་ནས་ཆོས་ཁང་ཡིན་ནའང་རུང་། སློབ་
ཐུན་དང་པོ་ཡིན་ནའང་ཆོག ཁོས་ཁོག་སྟོད་ལ་ཚི་ལེན་དང་རྐང་མགོར་རྐང་འབོབ་
གོན་རབས་མེད་ཚུལ་བཤད། དུས་ཚོད་བཅུ་པར་སླེབས་ཚེ། ཁོ་ཐང་ཕུ་སུང་ཚིག་ཇ་
ཁང་དུ་ཡོང་ནས་ཚིག་ཇ་ཕོར་བ་དོ་མངག་པར་ངེས་ལ། དེ་གར་ཙོག་རྗེས། ཁུག་མ་ནས་
རྐང་འབོབ་ཕྱིར་གློངས་ཏེ། ཚིག་ཇར་སྒུག་ཞོར་ཀོ་ལྷམ་ཕུད་ནས་རྐང་འབོབ་གོན་པར་
བྱེད། དྲོས་ཇ་རན་པའི་དུས། ཁོའང་མི་གཞན་དག་དང་འདྲ་བར། ཚི་ལེན་དང་གོང་
དཀྲིས་བརྒྱབ་ཡོད་པ་མཐོང་ཐུབ། མི་རྣམས་བྲེལ་སྟབས་ཀྱིས་ཁོའི་གཡས་གཡོན་བརྒྱུད་
ནས་བསྐྱོད་ནའང་། ཁོར་ཇེ་མགྱོགས་སུ་གཏོང་བའི་ཚུགས་ཀ་ཅི་ཡང་མེད། དུས་ཡུན་
ངེས་ཅན་འགོར་རྗེས། ལྷས་ར་གྲུ་བཞི་དེར་མི་ཞིག་གི་གྲིབ་མ་ཙམ་ཡང་མཐོང་དཀོན་
པོར་ཆགས།
ཁང་བྱིའུ་ཞིག་ཉི་འོད་འོག་གསེག་འཕུར་གྱིས་སྒེའུ་ཁུང་གི་སྟེགས་བུར་བབས་པ་
དང་། མགོ་བོ་ཡོན་ཏེ་ང་ལ་བལྟས། ཁང་བྱིའུ་དེའི་མིག་འབྲས་སྒོར་ཞིང་གསལ། དེས་
ཐོག་མར་མིག་ཡ་གཅིག་གིས་ང་ལ་ཅེར། དེའི་འཕྲོས་སུ་མགོ་བོ་ཕར་ཕྱོགས་སུ་དཀྱོགས་
རྗེས། མིག་གཞན་ཞིག་གིས་ང་ལ་ཧྲིག ཁང་བྱིའུ་དེའི་མགྲིན་པ་ལྷེམ་ལྷེམ་དུ་འགུལ་
བར་བལྟས་ན། མི་ཞིག་གི་ཁྲག་རྩ་ལས་ཀྱང་མགྱོགས་པར་སྣང་། ཆུ་ཚོད་འཁོར་ཆེན་གྲག་
མགོ་བརྩམས་པ་དང་སྦྲགས། ཁང་བྱིའུ་དེས་ཀྱང་ཉན་པ་བཞིན་མགོ་བོ་ཕར་དཀྱོགས་
ཚུར་ཡོན་མི་བྱེད་ལ། ཆུ་ཚོད་འཁོར་ལོ་གྲག་མཚམས་འཇོག་རག་བར། མིག་གཅིག་ཁོ་
ནས་ང་ལ་འཇུར་ནས་བསྡད། ཅུང་ཙམ་འགོར་རྗེས། ཁང་བྱིའུ་གློ་རྡེག་སྒེའུ་ཁུང་དང་ཁ་
བྲལ་ཅིང་རྒྱང་རིང་དུ་འཕུར།
དུས་ཕྱིས་སུ། མཐའ་མཇུག་གི་འདར་སྒྲ་དེའང་རིམ་གྱིས་འཇགས་པར་གྱུར། སྒྲའི་
ལྷག་རོ་ཞིག་བར་སྣང་ཁམས་སུ་ཡུན་རིང་བོར་བྲག་ཅའི་ཚུལ་དུ་མཆེད། དེ་ནི་ཐོས་པ་
ལས་ཀྱང་ཚོར་བ་དང་ཀུན་ནས་མཚུངས། ཡང་ན། དགོང་ཁའི་ལྷག་ཟེར་ཁྲོད་ཡེ་ཤུ་དང་
ཧྲིན་ཧྥུ་ལན་ཞི་སི་གཉིས་ཀྱིས་ཁོའི་སྲིང་མོ་གླེང་དུས་གྲག་པ་དང་ད་ལྟ་ད་དུང་ཡང་གྲག་
བཞིན་པའི་ཆུ་ཚོད་དང་གཅིག་འདྲར་སྣང་། གལ་སྲིད་དམྱལ་བར་ལྷུང་བའི་དོན་དག་
ཁོ་ན་ཡིན་ཚེ། གལ་སྲིད་དོན་དག་དེ་གཅིག་པུ་ལས་གཞན་མེད་ཚེ། ཡོད་ཚད་འདི་ནས་
མཇུག་རྫོགས་ཆོག་ཆོག་རེད། གལ་སྲིད་དོན་དག་དེ་མཚམས་འདིར་རང་བཞིན་གྱིས་
མཇུག་བསྡུས་ཚེ། དམྱལ་བའི་ཁམས་སུ། མོ་དང་ངེད་གཉིས་ལས། མི་གཞན་གཅིག་ཀྱང་
ཡོད་མི་སྲིད། གལ་སྲིད་ང་ཚོས་འཇིགས་སུ་རུང་བའི་དོན་དག་ཅིག་བསྒྲུབས་ཏེ་གཞན་
བྱིངས་དམྱལ་བའི་ཕ་མཐར་འབྲོ་རུ་འཇུག་ནུས་ཚེ། ངེད་གཉིས་ཁོ་ན་དམྱལ་བར་ལྷག་
པ་རེད། ངས་ལོག་གཡེམ་བྱས་པ་ཡིན། ཨ་ཕ། དེ་ནི་ང་ཡིན་པ་ལས་ཏ་ཨར་ཏུན་ཨེ་མི་སི་མིན།
ཁོས་མེ་མདའ་ཏ་ཨར་ཏུན་ཨེ་མི་སི་ལ་གཏོད་དུས། ངས་དེ་ལྟར་བཤད་པ་ཡིན། ཏ་ཨར་
ཏུན་ཨེ་མི་སི། ཏ་ཨར་ཏུན་ཨེ་མི་སི། ཁོས་མེ་མདའ་ངའི་ལག་ལ་འཇོག་དུས་ངས་ལག་
མ་འགུལ། ངས་ལག་མ་འགུལ་བ་ནི། ཁོ་དམྱལ་བར་ལྷུང་སྲིད་པ་དང་། མོ་དང་ངའང་དེ་
བཞིན་ལྷུང་བར་ངེས། གལ་སྲིད་ང་ཚོས་འཇིགས་སུ་རུང་བའི་དོན་དག་ཅིག་བསྒྲུབ་ནུས་
ཚེ་ཨ་ཕས་དེ་ནི་ཧ་ཅང་ཡིད་སྐྱོ་བ་ཞིག་རེད། མི་རྣམས་ཀྱིས་འདི་ལྟའི་དོན་དག་འཇིགས་
སུ་རུང་བ་ཞིག་བསྒྲུབ་མི་བྲ་ལ་དོན་དག་སྐྱི་གཡའ་བ་ཞིག་གཏན་ནས་བསྒྲུབ་མི་བཟོད་
དེ་རིང་བལྟས་ན་ཡ་ང་བྲལ་བ་ཞིག་ཡིན་ནའང་སང་ཉིན་ཐ་ན་བརྗེད་ངས་ཀྱིས་འཁྱེར་
འགྲོ་ངེས་རེད་ཟེར་དེ་བས། ངས་ཁྱོད་དེར་གཡོལ་ན་ཅིས་མི་ཆོག་ཅེས་བཤད་པ་ན།
ཁྱོད་ཀྱིས་ཕོད་དམ་ཞེས་བཤད། དེ་བས་ངས་མགོ་བོ་སྨད་པའི་ཚེ་ང་རང་གི་ཆོམ་ཆོམ་གྱི་
སྒྲ་སྒྲོག་པའི་ཀེང་རུས་དེ་མཐོང་ལ། གཏིང་ཟབ་པའི་ཆུ་བོ་ནི་རླུང་བུ་ནང་བཞིན་གཡུག་
ཅིང་འཚུབ། དེ་ཡང་རླུང་གིས་བཟོས་པའི་ཁང་ཀླད་དང་མཚུངས། མི་ལོ་དུ་མའི་རྗེས་སུ།
མི་རྣམས་ཀྱིས་ཐ་ན་དྭངས་གཙང་དང་མྱ་ངམ་གྱི་བྱེ་ཐང་དེར་ཀེང་རུས་སོ་སོར་འབྱེད་མི་
ཐུབ་པ་འདྲ། ནམ་ཞིག་གི་ཚེ། ཁོས་ཡར་ལོངས་དང་ཟེར་ནའང་ལྕགས་ཀྱི་དབུར་ཏི་ཁོ་
ན་ད་གཟོད་གཡེང་བར་འགྱུར་ངེས། ཁྱོད་ཀྱིས་ཆོས་ལུགས་དང་རང་མཐོང་། ཡང་ན་
གཞན་གང་ཞིག་གིས་ཀྱང་ཕན་སླེབས་མི་ཡོང་བ་རྟོགས་པར་ངེས་མོད། འོན་ཀྱང་། དེ་ནི་
གནད་དོན་གཙོ་བོ་མ་རེད། གནད་དོན་གཙོ་བོ་ནི་ཁྱོད་ཀྱིས་རང་ཉིད་ལ་རོགས་རེས་ཅི་
ཡང་མི་མཁོ་བ་དེ་རེད། ཏ་ཨར་ཏུན་ཨེ་མི་སི། ཏ་ཨར་ཏུན་ཨེ་མི་སི། ཏ་ཨར་ཏུན་ཨེ་མི་
གལ་སྲིད་ང་ནི་ཁོའི་ཨ་མ་ཡིན་ཚེ་རྐང་ལག་བཞི་བརྒྱངས་ལ་ཉལ་ཞིང་དགོད་ཞོར་
དུ་ཡར་ལངས་ཏེ་ཁོའི་ཨ་ཕར་འཐམས། ངའི་ལག་པས་ཕྱེད་བཀབ་ཅིང་མིག་གིས་ཁོ་
འཇིག་རྟེན་དུ་མ་སྐྱེས་པར་སླར་ཡང་ཤི་བའི་རྣམ་པར་ཡང་ཡང་ལྟ། གློ་བུར་དུ། མོ་སྒོ་ཁར་
འགྲེང་འདུག
ང་ཁ་ལག་བཀྲུ་སའི་འཆའ་སྒམ་གྱི་སྔུན་སར་བཅར་ཐོག་ཁ་ལོ་བསྒོར་བའི་ཆུ་ཚོད་
དེ་ཡར་བླངས། ངས་ཆུ་ཚོད་འཁོར་ལོའི་ཤེལ་སྒྲོམ་དེ་འཆའ་སྒམ་གྱི་ཟུར་སྣེར་བརྡབས་
ནས་བཅག་པ་དང་། ལག་པས་ཤེལ་ཆག་དེ་དག་བཟེད་རྗེས་ཐལ་སྣོད་དུ་བླུགས། ཆུ་ཚོད་
ཀྱི་མདའ་རྟགས་ཀྱང་གཅུ་ལོག་བྱས་ཏེ་ཐལ་སྣོད་དུ་བརྫངས། ཆུ་ཚོད་སྔར་བཞིན་ཐག་
ཐག་ངང་བགྲོད། ངས་ཆུ་ཚོད་སླར་ཡང་བསྒོར་བའི་ཚེ། རྒྱུ་མཚན་གང་ཡིན་མ་ངེས་མོད།
འོན་ཏེ་རྒྱབ་ལོགས་ཀྱི་འཁོར་ལོ་ཆུང་ཆུང་རྣམས་ད་དུང་ཡང་འཁོར་གྱིན་མཆིས། ཡེ་ཤུ་
ཁོ་ཅཱ་ལི་ལི་རྒྱ་མཚོའི་སྟེང་སྐྱོད་ཅིང་། ཝ་ཧྲིང་ཐོན་གྱིས་རྫུན་གཏན་ནས་མི་སྨྲ། ཨ་
ཕས་ཧྲིན་ལུའུ་དབྱི་འགྲེམས་སྟོན་ཚོགས་ར་ནས་ཅེ་སུང་ལ་ཆུ་ཚོད་འདོགས་ཐག་ཅིག་
ཉོས་འོངས་པ་རེད། དོན་དུ་དེ་ནི་ཕྲ་མཐོང་རྩེད་ཆས་ཤིག་སྟེ། ཁྱོད་ཀྱིས་མིག་གཅིག་
བཙུམས་ནས་ནང་དུ་བལྟས་ཚེ། གནམ་ཟུག་ཐོག་ཁང་ཆེན་མོ་དང་རོལ་རྩེད་འཁོར་ལོ།
གཞན་ཡང་ཁབ་རྩེ་ལྟར་ཕྲ་བའི་ཉི་ཡ་ཅ་ལ་རྦབ་ཆུ་མཐོང་ཐུབ། ཆུ་ཚོད་འཁོར་ལོའི་སྟེང་
དམར་དྲེག་ཆགས་འདུག དེ་མཐོང་བའི་མུར། ངའི་མཐེ་བོང་ཚ་བེར་བེར་བྱེད་མགོ་
བརྩམས། ངས་ཆུ་ཚོད་སར་བཞག་པ་དང་། ཧྲི་ལི་ཧྥུ་ཡི་མལ་ཁང་དུ་ཕྱིན་ཏེ། རྨ་ཁར་ཆང་
བཤལ་བརྒྱབ། ངས་ལག་ཕྱིས་ཐོགས་ནས་ཆུ་ཚོད་འཁོར་ལོའི་ནང་སྒྲོམ་གྱི་ཤེལ་ཧྲུག་མ་
ལུས་བསལ་བ་ཡིན།
ངས་དོར་ཐུང་གཉིས་དང་རྐང་འབོབ་དང་ཚི་ལེན་དང་གོང་དཀྲིས་བཅས་སྒམ་
ཆུང་དུ་བསྡུས། གཞན་ཡང་བཞག་གོས་གསར་རྙིང་ཆ་གཅིག་དང་ཀོ་ལྷམ་ཆ་གཉིས།
ཞྭ་མོ་གཉིས། དེ་མིན་དཔེ་ཆ་མ་ལུས་ཕུད། ངས་རང་ཉིད་ཀྱི་ཅ་ལག་ཐམས་ཅད་སྒམ་
ཆུང་དུ་སྡུད་གསོག་བརྒྱབ། ངས་དཔེ་ཆ་དེ་དག་མལ་ཁང་དུ་བསྐྱལ་ཏེ་སྒྲོག་ཙེའི་སྟེང་
དུ་བསྒྲིགས། དེའི་ཁྲོད་དུ་ངས་ཕ་ཡུལ་ནས་ཁྱེར་འོངས་པའི་དཔེ་ཆའང་འདུ། ཨ་ཕས་
བཤད་ན། སྔོན་ཆད་མི་རྣམས་ཀྱིས་དཔེ་ཆའི་མང་ཉུང་ལ་ལྟོས་ནས་སྐྱེས་བུའི་མཆོག་དམན་འབྱེད་
ཅིང་། ད་ལྟ། དཔེ་ཆ་གཡར་ཡང་ཕྱིར་མི་སྤྲོད་པའི་ཚད་ལ་ལྟོས་ནས་འབྱེད་པ་རེད་ཟེར། ངས་
སྒམ་ཆུང་གི་ཟྭ་བརྒྱབ་རྗེས་དེའི་སྟེང་དུ་སྡོད་གནས་བྲིས། སྐབས་དེར་ཅོང་བརྡ་གྲག་
བྱུང་། ངས་ལག་སྣེའི་ལས་མཚམས་བསྐྱུར་ཅིང་། རྣ་བ་གཏད་དེ་ཅོང་སྒྲ་ཡལ་རག་
བར་དུ་ཉན།
ངས་ལུས་ཕུང་བཀྲུས་ཤིང་ཁ་སྤུ་བཞར། ཆུ་རྡུལ་གྱིས་ངའི་མཛུབ་མོར་ན་ཚ་
བསླངས། དེ་བས། ངས་སླར་ཡང་ཆང་བཤལ་ཐེངས་གཅིག་བརྒྱབ། ངས་བཞག་གོས་
གསར་བ་གྱོན་པ་དང་ཆུ་ཚོད་འཁོར་ལོ་ཁུག་མར་བཅུག བཞག་གོས་གཞན་གཅིག་དང་
ཕུ་དུང་གི་སྒྲོག་གུ། ཁ་སྤུ་གཞར་གྲི། སོ་འཁྲུད་སོགས་རང་ཉིད་ཀྱི་ལག་ཁུག་ཏུ་བསྡུས།
ངས་ཀོ་སྒམ་གྱི་ལྡེ་མིག་ཤོག་ལྷེ་ཞིག་ཏུ་གཅུད་པ་དང་ཡིག་སྐོགས་སུ་བརྫངས་ཏེ། ངོས་
ཐོག་ཏུ་ཨ་ཕའི་ཁ་བྱང་བྲིས། ངས་ཡིག་ཐུང་གཉིས་སུག་བྲིས་སུ་ཕབ་རྗེས། སོ་སོ་ཡིག་
ཤུབས་གཉིས་ཀྱིས་ལེགས་པར་བཏུམས།
གྲིབ་མ་དེ་སྒོ་ཁའི་སྐས་རྐང་ལས་ད་དུང་ཡལ་མི་འདུག ང་སྒོ་ནང་དུ་འགྲོ་མཚམས་
བཞག་སྟེ། གྲིབ་མའི་འགུལ་སྐྱོད་ལ་མཉམ་བཞག གྲིབ་མ་དེ་ཚོར་མི་ཚོར་གྱི་ངང་ནས་འགུལ་
སྐྱོད་བྱེད་ཅིང་། རིམ་བཞིན་དུ་སྒོ་ཁར་འཛེགས་པ་དང་། དེ་ནས་སྒོ་ནང་དུ་འཛུལ། ཡིན་ནའང་
ངས་ཐོས་དུས་མོ་འདུར་རྒྱུག་ལ་བྲེལ། མེ་ལོང་ནང་དུ་མོ་སྐད་ཅིག་ཙམ་ལ་ཕར་བརྒྱུགས། ང་
རང་ཡ་མཚན་པར་གྱུར། མོ་རྒྱུག་པ་ཤིན་ཏུ་མགྱོགས། ཤམ་ལྭའི་ཐུ་བ་ལག་པར་གཅུད་ཅིང་།
སྤྲིན་པ་ཞིག་དང་མཚུངས་པར་མེ་ལོང་ལས་འཕུར། ངོ་རས་རིང་བོ་དེ་གཅུ་ལོག་རྒྱག་བཞིན་མོའི་
རྒྱབ་ལོགས་སུ་འོད་དཀར་འཚེར། ཀོ་ལྷམ་གྱི་ཕྱི་རྟིང་ནས་ཐྲིག་ཐྲིག་གི་སྒྲ་དྭངས་ཤིང་གསལ་བ་ཞིག་
ས་པ་ན་ངས་དྭངས་
གྲག ལག་པ་ཡ་གཅིག་གིས་བག་གསར་གྱི་མཆོར་ལྭ་བྲང་ཁར་དམ་གྱིས་སྦྱར་ཐོག སྐད་ཅིག་ཙམ་
ལ་མེ་ལོང་ལས་ཕར་ཡལ་བ་དང་རྒྱ་སེ་རྒྱ་སེའི་དྲི་ཞིམ་ལས་གཞན་སྒྲ་དབྱངས་དེ་ལྷའི་སྐྱེད་མོས་
ཚལ་གྱི་བར་སྣང་དུ་བྲག་ཅར་མཆེད། དེའི་འཕྲོར་མོ་སྒོ་ཁྱམས་ལས་མར་བབས་པ
གསལ་གྱི་ཐྲིག་སྒྲ་ཐོས་པར་མ་གྱུར་ལ། ཟླ་འོད་འོག་མོ་ནི་སྤྲིན་པ་ཚོམ་བུ་ཞིག་དང་མཚུངས། ངོ་
རས་ལས་འཚེར་བའི་འོད་དཀར་པོ་དེ་རྩྭ་རའི་བར་སྣང་དུ་གཡེང་ཞིང་འཕྱོ་ལ། ཀུ་ཅོ་འདོན་པའི་
གནས་དེར་ཤར་མར་དེངས། མོ་བང་གིས་བརྒྱུགས། གོན་པ་མ་ལུས་རྒྱབ་ཕྱོགས་སུ་དྲུད། མོས་བག་
གསར་གྱི་མཆོར་ལྭ་དམ་གྱིས་བཅིངས་ཏེ། ཀུ་ཅོ་འདོན་པའི་གནས་དེར་ཤར་མར་དེངས། དེ་གར།
T. P. ཡིས་སྐད་ཤུགས་ཆེན་པོས་དབུགས་ལྡན་སྐོམ་ཆུ་ཞིམ་པོ་འདུག་ཅེས་བཤད། པན་ཅི་ཡིས་ཤིང་
སྒམ་གྱི་འོག་ཏུ་ཨག་སྐད་འདེབས་བཞིན་མཆིས། ཨ་ཕས་ཀྱང་དབུགས་ལྷེམ་ལྷེམ་བྱེད་པའི་བྲང་
ཁརvདབྱིབས་ཅན་གྱི་བྲང་འདོགས་ཤིག་སྦྱར་ནས་སླེབས།
ཧྲི་ལི་ཧྥུ་ཡིས་བཤད་རྒྱུར། “ཅི་རེད། ཁྱོད་ད་དུང་ཁྱོད་འདི་གཉེན་སྟོན་ལ་
འགྲོའམ་ཡང་ན་ཤིད་སྟོན་ལ་ཆས་ཡོད།”
“ང་ད་ཅི་ཡར་ལངས་མ་ཐུབ།” ངས་དེ་ལྟར་བཤད།
‘ཁྱོད་ཀྱིས་གོན་པ་གྲ་དག་གོན་ལུགས་ལ་བལྟས་ནའང་དེ་འདྲ་ཡིན་རྒྱུ་རེད། འདི་
ཅི་རེད། ཁྱོད་ཀྱིས་དེ་རིང་གཟའ་ཉི་མ་རེད་འདོད་དམ།”
“ངས་བསམས་ན། གོན་པ་གསར་བ་ཐེངས་གཅིག་གྱོན་པས་ཉེན་རྟོག་པས་འཛིན་
རྒྱུ་ག་ལ་ཟེར།” ངས་དེ་ལྟར་བཤད།
“ཁྱོད་ཀྱིས་ཅི་ཟེར་རམ། ངས་བཤད་པ་ནི་ནམ་རྒྱུན་སློབ་གྲྭའི་ཐང་ཆེན་དུ་སྐོར་
གཡེང་བྱེད་པའི་སློབ་མ་དེ་ཚོ་ཡིན། དེ་ཚོས་ཁྱོད་ཧྭ་ཧྥུ་སློབ་གྲྭར་ཕྱིན་པར་འདོད་ངེས།
ཁྱོད་ཀྱང་ང་རྒྱལ་སྐྱེས་ཏེ་སློབ་བྱོལ་བྱ་འདོད་པ་ཨེ་རེད།”
“སྔུན་ལ་ངས་ཟ་མ་ཞིག་བཟའ་དགོས།” སྒོ་ཁའི་སྐས་རྐང་སྟེང་གི་གྲིབ་མ་མཐོང་
སྣང་ལས་བྲལ། ང་ཉི་འོད་ཁྲོད་ཕྱིན་པ་ན། སླར་ཡང་རང་ཉིད་ཀྱི་གྲིབ་གཟུགས་རྙེད།
ངས་གྲིབ་གཟུགས་ཀྱི་སྔོན་བརྩད་དེ་སྐས་རྐང་རེ་རེ་ལས་བབས། དུས་ཚོད་ཕྱེད་ཀའི་
མཚམས་སུ་གྲག་པའི་ཅོང་བརྡ་སླར་ཡང་སད། ཡུད་ཙམ་ནས་གྲག་མེད་དུ་གྱུར་ཅིང་བར་
སྣང་དུ་ཡལ།
ལས་སྣེ་པ་སྦྲག་ཁང་དུ་མི་འདུག ངས་ཡིག་སྐོགས་གཉིས་ཀའི་སྟེང་སྦྲག་རྟགས་
སྦྱར་རྗེས། ཨ་ཕར་བསྐུར་རྒྱུ་དེ་ཡིག་ཟམ་ནང་གཡུགས་པ་དང་། ཧྲི་ལི་ཧྥུ་ལ་སྟེར་རྒྱུ་
དེ་གོན་པའི་ཁུག་མར་བསྡུས། མཚམས་དེར་ངས་ཐེངས་སྔོན་མར་ལས་སྣེ་མཐོང་བའི་
འདས་དོན་དྲན་བྱུང་། དེ་ནི་དཔའ་བོ་རྗེས་དྲན་གྱི་ཉིན་མོ་རེད། ཁོས་སྤྱི་མཐུན་
དམག་ཆེན་གྱི་གོན་པ་ཆ་ཚང་ཞིག་གོན་ཏེ་ཁྲོམ་སྐོར་དཔུང་ཚོགས་ཀྱི་ཁྲོད་དུ་འགྲོ་ཞིང་
མཆིས། གལ་སྲིད་ཁྱོད་ལ་གྲུ་ཁ་གང་རུང་ནས་སྒུག་ལོང་མང་ཙམ་བདོག་ཚེ། ཁྱོད་
ཀྱིས་ཁོ་རུ་ཁག་འདི་མིན་དེ་ཡིན་གྱི་ཁྲོད་ནས་མངོན་པ་མཐོང་ཐུབ། དེ་ཡི་ཡང་སྔོན་
མར་མཐོང་བ་ནི་ཀི་ལོམ་པུའམ་ཅཱ་ལི་པོ་ཏིའམ་ཡང་ཆེ་གེ་མོའི་འཁྲུངས་སྐར་གྱི་ཉིན་མོ་
ཞིག་རེད། ཁོ “ལམ་ཕྱགས་པའི” རུ་ཁག་ཁྲོད་སྐྱོད་ཅིང་། དུད་ཁུང་ལྟ་བུའི་ཞྭ་མོ་ཆེན་
པོ་ཞིག་གོན་པར་མ་ཟད། དབྱིན་ཚུན་གཉིས་ཅན་གྱི་དབྱི་ཐ་ལའི་རྒྱལ་དར་ཞིག་ཐོགས་
ཏེ། ཁ་ནང་ལ་དུ་རྐང་སྦོམ་པོ་ཞིག་བསྒྲོན་འདུག ཁོའི་མཐའ་སྐོར་དུ་ཡར་བརྩེངས་པའི་
ཁྱེམ་དང་སྡུད་མ་སོགས་ཀྱིས་ཁེངས། འོན་ཀྱང་། ཆེས་རྗེས་མའི་ཁྲོམ་སྐོར་ནི་སྤྱི་མཐུན་
དམག་ཆེན་གྱི་གོན་པ་ཆ་ཚང་བཀླུབས་ཐེངས་དེ་ཡིན་པར་ངེས། རྒྱུ་མཚན་ཧྲི་ལི་ཧྥུ་ཡིས་
བཤད་རྒྱུར།
“ཝེ། ཁྱོད་ཀྱིས་ནག་རྒན་ཀན་ལ་ལྟོས་དང་། དང་ཐོག་ཁྱོད་ཀྱི་སྤོ་བོས་ནག་ཁོལ་ལ་
ཇི་ལྟར་བརྙས་པར་ལྟོས་དང་།”
“རེད་ཡ།” ངས་བཤད་རྒྱུར། “དེ་བས་ཁོ་ད་ལྟ་ཉིན་འཕྲོར་ཉིན་མཐུད་དེ་ཁྲོམ་སྐོར་
ལ་ཞུགས་ཆོག་པ་རེད། གལ་སྲིད་ངའི་སྤོ་བོ་མིན་རྒྱུ་ན། ཁོས་ཀྱང་མི་དཀར་ལྟར་དཀའ་
སྤྱད་སྡུག་རུས་བྱེད་དགོས།”
ངས་གནས་གང་དུའང་ཁོ་མཐོང་མ་ཐུབ། སྤྱིར་བཏང་། ཏན་ཏན་ཏིག་ཏིག་གིས་ལས་
ཀ་སྒྲུབ་པའི་མི་ནག་ཅིག་ལ་མཚོན་ནའང་། ཁྱོད་ཀྱིས་འཚོལ་འདོད་པའི་ཚེ་གཞར་ཡང་
བཙལ་མི་ཐུབ་པ་ཐག་གིས་ཆོད། ལྷག་པར་དུ་རྒྱལ་ཁབ་ཀྱི་ཟས་སྦྱིན་ལ་རོལ་པའི་མི་
ནག་ཅིག་ལ་དཔེར་བཞག་ན་དེ་ལྟར་ཟད། གློག་འཁོར་ཞིག་བསྐོར་ནས་སླེབས། ང་དེར་
བསྐངས་ནས་གྲོང་ཁྱེར་དུ་ཕྱིན། ཕའེ་ཁི་ཟ་ཁང་དུ་ནངས་ཇ་རྒྱགས་ཆད་པ་ཞིག་ཟོས།
ནངས་ཇ་འཐུང་བའི་དུས་ཏག་ཏག་དེར་ངས་ཅོང་བརྡ་གྲག་པ་ཐོས། ཡིན་ནའང་། ངས་
བསམས་ན་དུས་ཚོད་གཅིག་འགོར་ན་མ་གཏོགས་ད་ལྟ་དུས་ཚོད་དུ་ཡིན་པ་ཤེས་མི་སྲིད།
མིའི་རིགས་འཕྲུལ་ཆས་ཀྱི་དུས་ཚོད་ལ་བརྟེན་པའི་ལོ་རྒྱུས་ནི་ལོ་རྒྱུས་རང་ཉིད་ལས་
རིང་བ་བདེན་པར་གྲུབ།
ནངས་ཇ་འཐུངས་རྗེས། ངས་དུ་རྐང་སྦོམ་པོ་ཞིག་ཉོས། སྟེགས་བུའི་སྟེང་གི་གཞོན
ནུ་མས་རྐང་ཐུར་རེར་སྒོར་ཟུར་ལྔ་ཅན་དེ་ཤིན་ཏུ་བཟང་རབས་བཤད། དེ་བས་ངས་སྒོར་
ཟུར་ལྔ་ཅན་དེ་ཉོས་ཤིང་མེ་བསྒོས་རྗེས་སྲང་ལམ་དུ་ཐོན། ངས་གོམ་མཚམས་པ་དང་
འབྲེལ། བསྟུད་མར་ཧུབ་འགའ་བརྔུབས། དེ་ནས་དུ་རྐང་ལག་ཏུ་བཟུང་སྟེ་སྲང་ལམ་གྱི་
གྲུ་ཁར་བསྙེགས། ང་གསེར་དངུལ་དང་ཆུ་ཚོད་ཚོང་ཁང་ཞིག་བརྒྱུད། ཡིན་ནའང་ངས་
ལམ་སང་མགོ་བོ་གཞན་དུ་དཀྱོགས། སྲང་ལམ་གྱི་གྲུ་ཁར་ལྷགས་ཚེ། ཀོ་ལྷམ་འབྱིད་
མཁན་གཉིས་ཀྱིས་ངའི་གཡས་གཡོན་ནས་རྗེས་དེད་དེ་གཏོང་བར་མི་བྱེད་ལ། ཁྭ་ཏ་
བཞིན་དུ་ཅབ་ཅོབ་སྒྲོག ངས་དུ་རྐང་དེ་ཁོ་གཉིས་ཁྲོད་ཀྱི་གཅིག་ལ་བྱིན་པ་དང་། གཞན་
གཅིག་དེར་ཧ་ཡང་གི་དོང་ཙེ་ཞིག་སྤྲད། དེ་བས། ཁོ་གཉིས་ཀྱིས་ང་ལ་གུ་ཡངས་བཏང་།
དུ་རྐང་ཐོབ་པ་དེས་གཞན་གཅིག་དང་བརྗེ་བོ་བརྒྱབ་སྟེ་ཧ་ཡང་གི་དོང་ཙེ་རག་ན་འདོད་
ཚུལ་བསྟན།
ནམ་མཁར་ཆུ་ཚོད་གཅིག་མཆིས་ཏེ། མཐོ་བ་ཉི་མའི་མཐོངས་སུ་སྤྱངས་འདུག རྒྱུ་
མཚན་ཅིའི་ཕྱིར་ཡིན་པ་མི་ཤེས་མོད། ཁྱོད་ཀྱིས་བྱ་བ་གང་ཞིག་སྒྲུབ་འདོད་ཀྱི་བློ་མེད་
པའི་དུས། ཁྱོད་ཀྱི་ལུས་ཕུང་གིས་ལྡོག་སྟེ་བྱ་བ་དེ་ག་རང་བསྒྲུབ་པར་བསླུ་བྲིད་གཏོང་
བར་ངེས། ངས་སྐེ་ཚིགས་ཀྱི་ཤ་གནད་འགུལ་གྱིན་པ་ཚོར་ཐུབ། རིམ་བཞིན་ཁུག་མའི་
ནང་གི་ཆུ་ཚོད་གྲག་པའང་ཐོས། ང་ཕྱིར་འཁོར་ཏེ་ཚོང་ཁང་གི་སྒེའུ་ཁུང་ཁར་འབྱོར། ཆུ་
ཚོད་འཁོར་ལོའི་སྦྱིན་བདག་དེས་སྒྲོག་ཙེའི་སྟེང་ཆུ་ཚོད་འཁོར་ལོ་ཞིག་གསོ་བྱེད་པར་
བྲེལ། ཁོའི་མགོ་སྐྲ་ཅུང་ཟད་སེང་འདུག་ལ། མིག་ཡ་གཅིག་གིས་ཆེ་ཤེལ་གོན་པ་ནི་རང་
ཉིད་ཀྱི་ངོ་གདོང་དུ་ལྕགས་ཀྱི་སྦུ་གུ་ཞིག་བཙུགས་པ་དང་ཀུན་ནས་མཚུངས། ང་ཚོང་
ཁང་གི་ནང་རོལ་ཏུ་འཛུལ།
ཚོང་ཁང་དུ་ཐག་སྒྲ་སྣ་ཚོགས་ཀྱིས་ཁེངས་ཤིང་། དེ་ནི་ཟླ་དགུ་པའི་རྩྭ་ཐང་དུ་འབུ་
ཆ་ག་བ་གྲག་པ་དང་འདྲ། ངས་ནི་ཁོའི་ཀླད་ལྟག་གི་གྱང་ངོས་སུ་བཀལ་བའི་ཆུ་ཚོད་
འཁོར་ཆེན་དེའི་ཐག་སྒྲ་གསལ་བོར་འབྱེད་ཐུབ། ཁོས་མགོ་བོ་ཡར་དགྱེ་བ་ན། མིག་ཡ་
གཅིག་དེ་ཆེ་ཡང་ཆེ་ལ་རབ་རིབ་མག་མོག་ཅིག་ཏུ་སྣང་། ཐ་ན་ཆེ་ཤེལ་ལས་ཕྱིར་འཇུར་
མི་ཡོང་ངམ་སྙམ། ངས་རང་ཉིད་ཀྱི་ཆུ་ཚོད་གློངས་ཏེ་ཁོར་གཏད།
“ངས་རང་གི་ཆུ་ཚོད་བཅག་སོང་།”
ཁོས་ཆུ་ཚོད་འཁོར་ལོ་ཡར་བསྒོར་མར་བསྒོར་ཐེངས་འགར་བྱས་ཏེ། “འོ་རེད།
ཁྱོད་ཀྱིས་རྐང་བས་བརྫིས་པ་འདྲ” ཞེས་བཤད།
“ཡིན་ལགས། སྦྱིན་བདག ཁ་ལག་བཀྲུ་སའི་སྟེགས་བུ་ནས་གྲ་མ་དག་པར་སར་
ལྷུང་ཞིང་། མུན་ཁྲོད་དུ་རྡོག་བརྫིས་ཐེངས་གཅིག་ཀྱང་ཐེབས། ཡིན་ནའང་། ད་ལྟ་ད་དུང་
འཁོར་གྱིན་འདུག”
ཁོས་ཆུ་ཚོད་འཁོར་ལོའི་རྒྱབ་ལོགས་ཀྱིས་ཁ་ལེབ་ཕྱེ་བ་དང་། མིག་ཟིམ་མེར་ནང་
དུ་བལྟས་ཏེ། “ཕལ་ཆེར་གནད་དོན་ཆེན་པོ་མེད་པ་འདྲ། འོན་ཀྱང་། ཞིབ་ཏུ་མ་བརྟགས་
ན་བཤད་ཁག་པོ་རེད། ཕྱི་དྲོར་ངས་ནན་གྱིས་བལྟ” ཟེར།
“ང་ཅུང་ཙམ་ནས་ཕྱིར་ཡོང་ཆོག” ངས་བཤད་རྒྱུར། “ཁྱོད་ཀྱིས་ང་ལ་འཆའ་སྒམ་
ནང་གི་ཆུ་ཚོད་འཁོར་ལོ་དེ་དག་ལས་གང་ཞིག་གཙིགས་མིན་བཤད་ན་ཆོག་གམ།”
ཁོས་ངའི་ཆུ་ཚོད་འཁོར་ལོ་ལག་མཐིལ་དུ་བཞག་ཅིང་། མགོ་བོ་ཡར་བཀྱགས་ཏེ་
རབ་རིབ་མག་མོག་དང་ཕྱིར་འཇུར་མི་ཡོང་ངམ་སྙམ་པའི་མིག་རྡོག་དེས་ང་ལ་ཧྲིག་
ནས་བསྡད།
“ང་དང་གྲོགས་པོ་ཞིག་གིས་རྒྱན་བསྐུགས་པ་ཡིན།” ངས་བཤད་རྒྱུར། “ཡིན་
ནའང་ད་ནངས་ཤེལ་མིག་གོན་རྒྱུ་བརྗེད་སོང་།”
“འོ་ན་དེ་བྱོས།” ཁོས་དེ་ལྟར་བཤད་པ་དང་། ཆུ་ཚོད་སར་བཞག་རྗེས་རྐུབ་
བཀྱགས་ལས་ཡར་དགྱེ་སྟེ་ལན་ཀན་བརྒལ་ནས་འཆའ་སྒམ་གྱི་ནང་དུ་ཅེར། “ད་ལྟ་སྐར་
མ་ཉི་ཤུ་རེད—”
“ང་ལ་མ་བཤད་རོགས།" ངས་བཤད་རྒྱུར། “དགོངས་དག སྦྱིན་བདག ང་ལ་
དུས་ཚོད་གཙིགས་མིན་ཡོད་མེད་ཤོད་དང་ཆོག”
ཁོས་སླར་ཡང་མགོ་བོ་དགྱེ་སྟེ་མིག་རིག་རིག་གིས་ང་ལ་བལྟས། ཁོ་ཕྱིར་རྐུབ་
བཀྱགས་སུ་ཙོག་པ་དང་ཆེ་ཤེལ་དེ་དཔྲལ་ངོས་སུ་དེད།
ཆེ་ཤེལ་གྱིས་ཁོའི་མིག་འབྲས་
ཀྱི་མཐའ་སྐོར་དུ་དམར་གོར་ཞིག་ཕབ་འདུག་ལ། ཡར་དེད་རྗེས་གདོང་མདོག་ནི་སྐྱ་ཐེར་
ཐེར་དུ་སྣང་། “དེ་རིང་ཁྱོད་ཚོས་རྟེན་འབྲེལ་བྱ་འགུལ་ཅི་ཞིག་སྤེལ་རྩིས་ཡིན།" ཁོས་
བཤད་རྒྱུར། “གྲུ་གཟིངས་འགྲན་སྡུར་གཟའ་འཁོར་རྗེས་མར་འཚོག་རྒྱུ་མ་རེད་དམ།”
“གྲུ་གཟིངས་འགྲན་སྡུར་གྱི་ཆེད་དུ་མིན། སྒེར་གྱི་སྐྱེས་སྐར་ལ་རྟེན་འབྲེལ་ཞུ་བའི་
བྱ་འགུལ་ཞིག་ཡིན། དུས་ཚོད་གཙིགས་མོ་དེ་འདྲ་ཡོད་དམ།
“མེད། དེ་དག་གཅིག་ཀྱང་ད་རུང་ཐོ་གཏུགས་མེད། གལ་སྲིད་ཁྱོད་ལ་མཁོ་
“མིན། སྦྱིན་བདག ང་ལ་ཆུ་ཚོད་མི་མཁོ། ངའི་མལ་ཁང་དུ་གཅིག་ཡོད། ང་ལ་
མཁོ་དུས་ཆུ་ཚོད་འདི་ཞིག་གསོ་བྱས་པས་ཆོག” ངས་ལག་པ་ཕར་བསྲིངས།
“ད་ལྟ་འདིར་ཞོག་དང་ཆོག་
“ང་རྗེས་མར་འདིར་ཡོང་།” ཁོས་ངའི་ཆུ་ཚོད་ང་ལ་གཏད། ངས་དེ་ཁུག་མར་
བསྡུས། སྐབས་འདིར། ཐག་སྒྲ་འདྲ་མིན་གྱི་ཁྲོད་ནས་ངས་རང་ཉིད་ཀྱི་ཆུ་ཚོད་འཁོར་
ལོའི་སྐད་སྒྲ་ཐོས་མི་ཐུབ། “ཐུགས་རྗེ་ཤིན་ཏུ་ཆེ། ངས་ཁྱོད་ཀྱི་དུས་ཚོད་མང་པོ་གྲོན་
མེད་པར་སྨོན།”
“ག་ལ་སྐྱོན། ཁྱོད་ཀྱིས་ནམ་འཁྱེར་ཡོང་འདོད་ན་ནམ་འཁྱེར་ཤོག་དང་ཆོག ངའི
ནང་དོན་ཡིན་ན། ང་ཚོ་ཧྭ་དྷུ་སློབ་ཆེན་གྱིས་རྒྱལ་ཁ་བླངས་རྗེས་རྟེན་འབྲེལ་ཞུས་ན་ལྷག
ཏུ་བཟང་།
“རེད་རེད། སྦྱིན་བདག གང་ལྟར་ཅུང་ཙམ་སྒུག་པས་འགྲིག”
ང་ཕྱིར་བུད་ཅིང་སྒོ་བརྒྱབ་སྟེ། ཐག་སྒྲ་མ་ལུས་ཁང་བའི་ནང་རོལ་ཏུ་བཅུག ངས་
ཁ་ཕྱིར་འཁོར་ནས་ལྟ་དུས། ཁོས་ཏག་ཏག་ལན་ཀན་བགོམས་ནས་ང་ལ་རྟོག་པར་བྱེད།
འཆའ་སྒམ་དུ་ཆུ་ཚོད་བཅུ་ཕྲག་ལྷག་བཀྲམ་འདུག་ལ། དེའི་ཁྲོད་དུས་ཚོད་གཅིག་ཏུ་
ཁེལ་པ་གར་ཡང་མ་མཆིས། ཆུ་ཚོད་རེ་རེ་ནི་ངའི་མདའ་རྟགས་མེད་པའི་ཆུ་ཚོད་དང་
འདྲ་བར་རང་ཉིད་ཁོ་ན་གཙིགས་པ་ལས་གཞན་གང་ལའང་རྟོན་མི་རུང་བར་སྙམ། ངས་
རང་ཉིད་ཀྱི་ཆུ་ཚོད་འཁོར་ལོའི་ཐག་སྒྲ་དེ་ཁུག་མ་ལས་གྲག་པ་ཐོས། དེ་སུ་དང་གང་གིས་
མི་མཐོང་རུང་། དེས་སྔར་ནས་དུས་ཚོད་སྟོན་པར་མི་ནུས་ཀྱང་། འོན་ཏེ། སུ་ཞིག་གིས་
དུས་ཚོད་གསལ་བར་བཤད་ཐུབ་བམ།
དེར་བརྟེན་ངས་རང་ཉིད་ལ་ཆུ་ཚོད་དེའི་ནང་ལྟར་འགྲོ་བར་བྱ་ཞེས་གསལ་
འདེབས་བྱས་པ་ཡིན། རྒྱུ་མཚན་ནི་ཨ་ཕས་སྔོན་ཆད་བཤད་དོན། ཆུ་ཚོད་ཀྱིས་དུས་ཚོད་
གསོད་ཐུབ་སྐད། ཁོས་ད་དུང་བཤད་རྒྱུར། གལ་སྲིད་འཁོར་ལོ་ཆུང་ཆུང་དེ་དག་སྡོད་
པ་མེད་པར་འཁོར་ཚེ། དུས་ཚོད་ནི་བེམ་པོ་དང་གཉིས་སུ་མེད། གལ་སྲིད་ཆུ་ཚོད་རང་
ཤུགས་ཀྱིས་ཁེགས་པར་གྱུར་ན། དུས་ཚོད་ད་གཟོད་སླར་ཡང་གསོན་པར་འགྱུར། ཆུ་ཚོད་
ཀྱི་མདའ་རྟགས་གཉིས་ངོས་མཉམ་དུ་ཕྱོགས་སོ་སོར་བརྐྱངས་ཤིང་། དེ་ཡང་ཅུང་ཙམ་
གུག་འདུག་པའི་ཚུགས་ཀ་ནི་རླུང་ཁྲོད་ཀྱི་ཆུ་སྐྱར་ཞིག་དང་འདྲ། ངའི་གྲོད་པར་ལོ་འདི་
གའི་སྡུག་ཆུ་མ་ལུས་བསོགས་ཡོད་ལ། མི་ནག་ཚོས་བཤད་པ་ལྟར་ན་ཚེས་རིས་འཁྱོག་
པོའི་ནང་དུ་ཆུ་བོས་ལྟེམས་པ་དང་མཚུངས། ཆུ་ཚོད་ཚོང་ཁང་གི་སྦྱིན་བདག་གིས་སླར་
ཡང་ལས་ཀ་ལས་མགོ་བརྩམས། ཁོས་གཟུགས་གཞི་སྒྲོམ་སྟེགས་སུ་བསྙེས་པ་དང་། ཆེ
མཐོང་དེ་ཁོའི་ངོ་གདོང་དུ་ཟུག་ཅིང་ཐེར་འདུག ཁོའི་སྐྲ་ལོ་ནི་ཀླད་དཀྱིལ་ནས་གཞོགས་
གཉིས་སུ་བཤད་ཅིང་། སྐྲ་ལམ་དཀར་པོ་དེ་སྤྱི་གཙུག་སེང་བའི་བར་ལ་འཐེན་པ་ནི། ཟླ་
བཅུ་གཉིས་པའི་རླན་ས་སྐམ་པོ་ལྟ་བུར་མངོན།
ངས་རྒྱ་ལམ་ཕ་རོལ་ཏུ་ལྕགས་ཆས་ཚོང་ཁང་ཞིག་ཡོད་པ་མཐོང་། སྔོན་ཆད་ངས་
དབུར་ཏི་ནི་རྒྱ་མར་བཅལ་ནས་འཚོང་བ་མི་ཤེས།
“ཁྱོད་ཀྱིས་ཉོ་འདོད་པ་ནི་འཚེམ་བཟོར་མཁོ་བའི་དབུར་ཏི་ཡུ་གུག་གི་རིགས་ཡིན་
པར་ངེས།” སྐྱེས་པ་དེས་བཤད་རྒྱུར། “འདི་དག་ནི་ལྗིད་ཚད་པཱང་བཅུ་ཅན་རེད།” ཡིན་
ནའང་དེ་དག་ངའི་བསམ་ཚོད་ལས་ཆེ་དྲགས་པས། ངས་པཱང་དྲུག་ཅན་གྱི་དབུར་ཏི་
གཉིས་ཉོས་ཤིང་། དེ་ཤོག་ཁུད་དུ་གཅུད་ཚེ་ཀོ་ལྷམ་ཆ་ཞིག་དང་འདྲ། ལག་ཏུ་བླངས་ན་
ལྗིད་ཚད་ངེས་ཅན་གྱིས་ཁྱོགས་འདུག ངས་ཡང་བསྐྱར་ཨ་ཕས་བཤད་པའི་མིའི་རིགས་
ཀྱི་ཉམས་མྱོང་མཐའ་དག་ནོར་འཁྲུལ་ཡིན་པའི་སྐད་ཆ་ཡིད་ལ་དྲན། ངས་ཡང་བསྐྱར་
དང་ཐོག་ཨེན་ཙམ་མིན་ན་རང་ཉིད་ཧྭ་ཧྥུ་སློབ་ཆེན་དུ་མ་ཚུད་པའི་འདས་དོན་ཡིད་ལ་
དྲན། ཡང་མིན་ན་སང་ལོར་སྒུག་པས་ཆོག་ཀྱང་སྲིད། ཡང་མིན་ན་སློབ་གྲྭའི་ནང་དུ་ལོ་
གཉིས་བགོར་ཚེ་ད་གཟོད་དོན་དེ་བདེ་བླག་ངང་བསྒྲུབ་ཐུབ་པར་ངེས།
འོན་ཀྱང་། དབུར་ཏི་དེ་གཉིས་ནམ་མཁར་བཀྱགས་ན་ལྗིད་དྲགས་པར་སྣང་། གློག་
འཁོར་ཞིག་ཚུར་བསྐོར་ནས་སླེབས་པ་ན། ང་ལམ་སང་དེའི་ནང་དུ་ལྡིང་། གློག་འཁོར་
དུ་མི་ཚོགས་ཀྱིས་ཁེངས་ཤིང་། ཕར་བལྟས་ཚོད་ལ་རྒྱུ་ཅན་གྱི་རིགས་ཡིན་པར་བདོག
ཁོ་ཚོས་ཚགས་པར་ཀློག་བཞིན་མཆིས། དེར་འདུག་སྟེགས་གཅིག་ལྷག་པ་དང་། ཏན་
ཏན་མི་ནག་ཅིག་གི་འཁྲིས་སུ་ཁེལ། ཁོས་ལི་མོ་གོར་གོར་ཞིག་གོན་ཡོད་ལ། ཀོ་ལྷམ་ཆ་
ནི་འོད་ཀྲིག་ཀྲིག་བྱེད། ལག་སྣེར་འཐེན་འཕྲོར་ལུས་པའི་དུ་རྐང་སྦོམ་པོ་ཞིག་བཙིར་
འདུག འདས་པའི་དུས་ན་ངས་རྒྱུན་པར་ལྷོ་ཕྱོགས་པ་ཞིག་ཡིན་ཕྱིན་མི་ནག་གི་རིགས་
ལ་འཛེམ་དོགས་བྱེད་དགོས་པར་འདོད་ཅིང་། བྱང་ཕྱོགས་པ་ཚོས་ཁོ་དེ་ལྟར་ཡིན་ཆོག་
ཆོག་ཏུ་བསམས། ང་ཤར་ཕྱོགས་སུ་ཐོག་མར་སླེབས་པའི་གནས་སྐབས་དེ་དག་ཏུ། རང་
གིས་རང་ལ་ཁོ་ཚོ་ནི “མདོག་ཅན་གྱི་མི་རྒྱུད” ཡིན་པ་ལས་འདྲེ་ནག་མིན་ཞེས་ཡང་
དང་བསྐྱར་དུ་གསལ་འདེབས་བྱས། གལ་སྲིད་ང་ནག་ཕྲུག་མང་པོ་དང་འབྲེལ་འདྲིས་
བྱུང་མེད་ཚེ། ངས་དུས་ཚོད་དང་ལུས་ཤུགས་ཆེན་པོ་ཕུད་དེ། ད་གཟོད་ངོས་ཟིན་འདི་
འདྲ་ཞིག་སྐྱེ་བར་ངེས་མི་མཐའ་དག་ལས་དཀར་པོ་ཡིན་ནའང་རུང་ནག་པོ་ཡིན་
ནའང་བླ། ཐབས་ཀྱི་མཆོག་ནི་ཁོ་ཚོས་རང་ཉིད་ལ་ལྟ་སྟངས་ཇི་ལྟར་བཟུང་བ་དེ་ལྟར་
དུ་ལྟ་བ་དང་། རྗེས་སུ་ཁོ་ཚོར་ཁ་ཡ་ཅི་ཡང་མི་བྱེད་པ་དེ་རེད། ངས་དུས་སྔ་མོ་ནས་ཤེས་
ཡོད་དེ། ནག་འདྲེ་དེ་དག་མི་རུ་གདགས་པ་ལས་བྱ་སྤྱོད་རིགས་ཤིག་རེད་ཅེས་བརྗོད་ན་
འགྲིག དེ་དག་ནི་མཐའ་སྐོར་དུ་གནས་བཅས་པའི་མི་དཀར་རྣམས་ཀྱི་ལྡོག་ཟླ་ཁོ་ནར་
སྣང་། ཡིན་ནའང་། དང་པོ་ཙ་ན་ངས་མི་ནག་དེ་ཚོས་རང་ལ་སྲི་ཞུ་བསྒྲུབས་པའི་ལོ་ཟླ་
དག་དྲན་པར་འཁོར་ངེས་རེད་སྙམ། བྱང་ཕྱོགས་པ་དག་གིས་ཀྱང་དེ་ལྟར་འདོད་ཡོད་
ལས་ཆེ། ཉིན་དེའི་སྔ་མོར་ཧྥུ་ཅི་ཉི་ཡར་འབྱོར་དུས། ངས་ནི་དངོས་གནས་དྲང་གནས
ལའོ་སི་ཁུ་སི་དང་ཏི་ཨར་ཞུ་སོགས་སེམས་གཏིང་ནས་དྲན་བཞིན་པ་རྟོགས། ཉིན་དེར་ང་
གཉིད་ལས་སད་དུས་མེ་འཁོར་བསྒགས་འདུག ངས་སྒེའུ་ཡོལ་ཕྱེ་ནས་ཕྱི་རོལ་ཏུ་བལྟས།
ང་སྡོད་སའི་འཁོར་སྒམ་དེ་ཏག་ཏག་ལམ་མདོ་ཞིག་ཏུ་ཁེལ་ཅིང་། ཤིང་དཀར་གྱི་ལན་
ཀན་གྲལ་གཤར་གཉིས་དེའུ་འབུར་གྱི་རྩེ་ནས་གཞོལ་ཏེ་ལམ་མདོར་བསྲིངས་པའི་འཕྲོར།
གཡག་རྭ་བཞིན་སོ་སོར་ཕྲལ་ནས་རི་གཤམ་དུ་འཐེན། སྲ་ཞིང་མཁྲེགས་པའི་འཁོར་ལོའི་
རྗེས་ཤུལ་ཁྲོད། མི་ནག་ཅིག་བོང་བུར་བཞོན་ཏེ་མེ་འཁོར་བགྲོད་པར་སྒུག་ཡོད། ངས་ཁོ་
དེ་གར་ཅི་ཙམ་ལ་བསྒུགས་པ་མི་ཤེས།
ཁོས་རྐང་པ་གཡས་གཡོན་དུ་བསྣར་ཞིང་། མགོ་
བོར་བལ་གདན་ཞིག་བཀབ་འདུག ཁོ་དང་བོང་བུ་གཉིས་ནི་ལན་ཀན་དང་གཞུང་ལམ་
ཇི་བཞིན། ཡང་ན་དེའི་འབུར་ནང་ལྟར། ས་སྐྱེས་རྡོ་སྐྱེས་ཀྱི་ཚུལ་དུ་གནས་ལ། ཨ་ན་མ་
ན་རི་ཕྲན་དེའི་ངོས་སུ་བརྐོས་པ་དང་མཚུངས་པར་མ་ཟད། བྱེད་པོ་སུ་ཞིག་གིས་གནས་
དེར་བཙུགས་པའི་མགྲོན་འབོད་ཀྱི་བྱང་བུ་ཞིག་ཏུ་ཡང་བལྟས་ཆོག “ཁྱེད་སླར་ཡང་
ཕ་ཡུལ་དུ་བྱོན་པ་ལེགས།” མི་ནག་དེར་སྒ་ཆ་ཅི་ཡང་མི་བདོག་པས། རྐང་པ་ཟུང་ཕལ་
ཆེར་ས་ལ་དྲུད་མ་ཙམ་དུ་སྣང་། བོང་བུ་དེ་རི་བོང་ཞིག་དང་གཉིས་སུ་མ་མཆིས། ངས་
སྒེའུ་ཁུང་ཡར་དེད་པ་ཡིན།
“ཝེ། ཨ་ཁུ།" ངས་བཤད་རྒྱུར། “ཁྱོད་ཀྱིས་འགྲིག་ལམ་ཤེས་སམ་མི་ཤེས། ”
“ཅི་ཞིག སྐུ་ཞབས།” ཁོས་ང་ལ་ཧྲིག་ཅིང་། དེའི་འཕྲོར་བལ་གདན་གྱི་བཅིངས་
པ་གྲོལ་ཏེ་རྣ་རྩ་ནས་ཧྲག་བར་ཕྱེ།
“ཡེ་ཤུ་འཁྲུངས་སྐར་གྱི་ལེགས་སྐྱེས།” ངས་དེ་ལྟར་བཤད།
“འོ། བདེན་པ་རེད། སྦྱིན་བདག ཁྱེད་ཀྱིས་ངའི་སྔུན་ཕྲོགས་སོང་། མ་རེད་དམ།
“ད་ཐེངས་ངས་ཁྱོད་ལ་གུ་ཡངས་སྟེར།” ངས་མལ་ཁྲིའི་སྒང་ནས་དོར་མ་བླངས་
ཏེ། ཟུར་གཉིས་དང་སྐར་ལྔ་ཅན་གྱི་དོང་ཙེ་གཅིག་གློངས་འཕྲལ། “ཐེངས་རྗེས་མར་
མཉམ་ཞོག ལོ་སར་རྗེས་ཀྱི་ཉིན་གཉིས་པར་ང་ཕྱིར་ལམ་འདི་བརྒྱུད་ནས་ཡོང་དགོས།
དེ་དུས་ཁྱོད་ཀྱིས་རྣམ་རིག་སྒྲིམས་དང” ཞེས་བཤད། ངས་དོང་ཙེ་དེ་སྒེའུ་ཁུང་ལས་ཕར་
གཡུགས། “ཁྱོད་ཀྱིས་རང་ཉིད་ལ་ལོ་གསར་རྒད་པོའི་ལེགས་སྐྱེས་ཤིག་ཉོས་ཨ།”
“ལགས་སོ། །སྐུ་ཞབས།” ཁོས་དེ་ལྟར་བཤད་པ་དང་འབྲེལ། བོང་བུ་ལས་བབས་
ཤིང་དོང་ཙེ་དེ་ཡར་བསྒྲུགས་རྗེས། དོར་མའི་ཐོག་ཏུ་ཡང་ཡང་བྲད། “བཀའ་དྲིན་ཆེ། སྐུ་
ངོ་། ཁྱེད་ལ་ཐུགས་རྗེ་ཆེ།” སྐབས་དེར་མེ་འཁོར་ལམ་ལ་ཆས་མགོ་བརྩམས། ང་སྒེའུ་
ཁུང་ལས་ཕྱེད་ཙམ་བུད་དེ་གྲང་ངར་གྱི་མཁའ་དབུགས་ཁྲོད་གཡེང་ཞིང་། མགོ་བོ་གསེག་
ནས་ཕྱིར་ལྟ་བྱས། ཁོ་སྔར་གྱི་ཁ་མལ་ན་རི་བོང་ལྟར་བསྐམས་ཤིང་རིད་པའི་བོང་བུའི་
འཁྲིས་སུ་འགྲེང་བ་དང་། མི་ཟོག་གཉིས་ཀ་བསྲན་ཚུགས་སྒོས་འགུལ་ཙམ་ཡང་མི་བྱེད་
ལ། ཧ་ཅང་སྙིང་རྗེ་བོར་སྣང་། མེ་འཁོར་དཀྱོགས་མཚམས་ཤིག་ལ་སླེབས་ཏེ། འཕྲུལ་
འཁོར་གྱིས་ཐུང་ཞིང་ཐུང་ལ། ལྗིད་ཀྱིས་ཁྱོགས་པའི་དུང་སྒྲ་འགད་ལ་སྙམ་པ་ཞིག་
བསྒྲགས། དེ་ལྟར། ཁོ་དང་བོང་བུ་གཉིས་བརྗིད་ཅིང་ལྷིང་བའི་སྒོ་ནས་མི་སྣང་བར་གྱུར་
པ་དང་། སྔར་བཞིན་སྙིང་རྗེའི་ངང་དུ། དུས་གཏན་གྱི་བཟོད་པ་ཆེན་པོ་ཞིག་དང་བེམ་པོ་
ལྟ་བུའི་ལྷིང་འཇགས་ཀྱིས་སིམ་པར་མངོན། ཁོ་ཚོའི་སྟེང་དུ་ད་དུང་ནར་མ་སོན་པའམ་
ནམ་ཡང་མཐོང་འགྱུར་གྱི་འཁོབ་རྟགས་དང་དེ་ལས་ལྡོག་པའི་ཡིད་རྟོན་འཕེར་རུང་བའི་
བརྟན་ཚུགས་ཤིག་ཀྱང་རང་འཇགས་སུ་མཆིས། གྲུབ་ཆ་དེ་གཉིས་ཀྱིས་ཁོ་ཚོ་བསྙོར་
ཅིང་བསྐྱངས་པར་མ་ཟད་གནས་ལུགས་དང་རྒྱུ་མཚན་ཅི་ཡང་མེད་པར་ཁོ་ཚོ་བརྩེ་བས་
བཟུང་། དུས་མཚུངས་སུ་གྲུབ་ཆ་དེ་གཉིས་ཀྱིས་གཞར་ཡང་ཁོ་ཚོ་འཕྲོག་ཅིང་འཇོམས་
པར་བྱེད་པ་དང་འགན་ཁུར་རམ་འོས་བབ་ལ་འབྱོལ་བའི་ཐབས་ནི་ཧ་ཅང་མངོན་པར་
གསལ་བ་སྟེ་ཐ་ན་གཡོ་སྒྱུ་ཞེས་གདགས་སུ་མི་རུང་ལ་ཁོ་ཚོ་འཕྲོག་དང་འཇོམས་དང་
སླུ་དང་བྲིད་ཀྱང་ཆོག་གི་འོན་ཏེ་རྒྱལ་ཁ་ཅན་ལ་སེམས་གཏིང་ནས་ཡི་རང་བའི་རྣམ་
འགྱུར་སྟོན་པ་དེ་ཡང་སྐུ་དྲག་ཅིག་གིས་གནས་ག་གེ་མོར་དྲང་བཞག་ཅན་གྱི་འགྲན་སྡུར་
ཁྲོད་ཁོ་ལས་རྒྱལ་བར་གྱུར་པའི་གང་ཟག་ཆེ་གེ་མོ་དེར་བཅངས་པའི་སེམས་ཁམས་དང་
གཅིག་མཚུངས་རེད། དེ་མིན་ཁོ་ཚོས་མི་དཀར་གྱི་སྤྱོད་ལོག་ལའང་གཅེས་སེམས་དང་
བཟོད་པ་མཐར་ཐུག་སྒོམ་ཐུབ་པ་ནི་ཕ་མེས་ཡང་མེས་ཀྱིས་བྱིས་པ་དག་དུས་མིན་གཅེས་
ལང་སྟེག་པར་བྱམས་སེམས་གུ་ཡངས་གཏོང་བའི་བྱ་བྱེད་དང་འདྲ། བདག་གིས་བརྩེ་བ་
དེའི་རིགས་སྔར་ནས་བརྗེད་ཟིན། ཉིན་ཧྲིལ་བོའི་རིང་ལ། མེ་འཁོར་འཁྱོག་འགྲོས་ཀྱིས་
རི་ཉག་རེ་རེ་བརྟོལ་ཅིང་དཀན་གཟར་རེ་རེ་བརྒལ་ནས་ཕྱིན། སྐབས་དེར། ཁྱོད་ཀྱིས་མེ་
འཁོར་མདུན་དུ་སྐྱོད་པ་ཚོར་མི་ཐུབ་ལ། ཁྱོད་ཀྱི་རྣ་བར་ལྷུང་བ་ནི་དུ་ཁུང་དང་འཁོར་
ལོ་ལས་མཆེད་པའི་འོ་དོད་ཁོ་ན་ལས་མ་འདས། དུས་གཏན་དུ་ཀེར་བའི་རི་རྒྱུད་དག་
ཡུན་དང་རིམ་གྱིས་དུད་སྨུག་ལང་ལོང་གི་ནམ་མཁའ་དང་ཡུག་གཅིག་ཏུ་འདྲེས་པར་
གྱུར། ཏག་ཏག་དུས་དེར། ངས་དབང་མེད་དུ་ཕ་ཡུལ་དྲན། ཕ་ཡུལ་གྱི་སྟོང་ལྷང་ལྷང་གི་
མེ་འཁོར་འབབ་ཚུགས་དང་འདམ་རྫབ་ཀྱི་ལམ་ཕྲན་ལས་གཞན་ཡང་ཐང་ཆེན་དུ་དལ་
བྲེལ་མེད་པར་ཡར་འགྲོ་མར་འོང་བྱེད་པའི་མི་ནག་དང་གྲོང་གསེབ་པ་དག་ཀྱང་དྲན། ཁོ་
ཚོས་སྤྲེལ་གཟུགས་སྣ་ཚོགས་དང་རླངས་འཁོར་རྩེད་ཆས། དེ་མིན་ཀ་ར་བྱེ་མ་སོགས་སྒྱེ་
མོ་སྒྱེ་མོ་བྱས་ཏེ་འཁུར་འདུག་ལ། ད་དུང་ཁུག་མ་ལས་མེ་ཤུབས་རེ་གཉིས་ཀྱང་ཕྱིར་གློང་
བ་རེད། མཚམས་དེར། ངའི་གྲོད་པའི་ནང་དུ་ཅི་དང་གང་ཞིག་ནུར་འགྲོས་བྱེད་ཅིང་། དེ
ནི་སློབ་གྲྭའི་ཅོང་བརྡ་གྲག་དུས་དང་གཅིག་འདྲར་སྣང་།
ཅོང་བརྡ་ཐེངས་གསུམ་གྲག་པའི་རྗེས་སུ་ངས་ད་གཟོད་གྲངས་ཀ་བརྩིས་པ་ཡིན།
དུས་དེར་སླེབས་ཚེ། ངས་གྲངས་ཀ་བརྩི་མགོ་བརྩམས། གྲངས་གནས་དྲུག་ཅུ་རེའི་
མཚམས་སུ་མཛུབ་མོ་གཅིག་རེ་ནང་དུ་བཀུག་ཅིང་། རྩི་ཞོར་དུ་ད་དུང་མཛུབ་མོ་བཅུ་
བཞི་དགུག་དགོས་པའི་དོན་དེ་ཡིད་ལ་འཁོར། དེ་ནས་བཅུ་གསུམ་དང་བཅུ་གཉིས། འཕྲོ་
རིམ་འཕྲོར་བརྒྱད་དང་བདུན། དེ་ལྟར་གློ་བུར་ངང་ཕྱོགས་བཞི་མཚམས་བརྒྱད་དལ་
ཅག་གེར་གྱུར་པ་ཚོར་བའི་ཚེ་ན། སློབ་གྲོགས་མཐའ་དག་གིས་བློ་རྩེ་གཅིག་ཏུ་བསྒྲིམས་
པ་མཐོང་། ངས་བཤད་རྒྱུར། “ཅི་ཞིག དགེ་རྒན།” “ཁྱོད་ཀྱི་མིང་ལ་ཁོན་ཏིང་ཟེར།
རེད་མ་རེད།” སྲས་མོ་ལཱོ་ར་ཡིས་དེ་ལྟར་བཤད། རིམ་བཞིན་མཁའ་དབུགས་ཀྱང་
དཀག་པའི་ཚད་ལ་སླེབས། དེར་ཡོད་ཚང་མས་རྣམ་གཡེང་ཏིལ་ཙམ་ཡང་བྱེད་མི་ཕོད་
ལ། བཟོད་པར་དཀའ་བའི་ལྷིང་འཇགས་ཁྲོད་ཐ་ན་ལག་པའང་སྦྲིད་ཅིང་འདར་བར་
གྱུར། “ཧིན་རོས། ཁྱོད་ཀྱིས་ཁོན་ཏིང་ལ་ཆུ་བོ་མུ་སི་སི་པུ་སུ་ཞིག་གིས་རྙེད་ཚུལ་ཤོད་
དང་།” “ཏི་སོ་ཐོ།”  བར་སྐབས་ཤིག་ལ་ཚང་མའི་སེམས་རྩ་ཅུང་ཟད་ལྷོད་པ་དང་།
དུས་ཡུན་ངེས་ཅན་ཞིག་བགོར་རྗེས། ངས་རང་ཉིད་ཀྱི་གྲངས་ཀ་རྩི་ལུགས་འདི་དལ་
བར་སེམས་ཁུར་བྱས་ཐོག ཇེ་མགྱོགས་སུ་རབ་ཅིག་བཏང་སྟེ། མཛུབ་གུ་གཅིག་ནང་དུ་
བཀུག ཕྱིས་སུ་མགྱོགས་དྲགས་པར་སྐྲག་པས་ཇེ་དལ་ལ་ཨེན་ཙམ་ཕྱིན་པ་དང་། སླར་
ཡང་དལ་བར་བསམས་ནས་ཇེ་མགྱོགས་སུ་འཕར། དེ་ལྟར། ངས་ཅི་ནུས་གང་ཐུབ་ཀྱིས་
ཅོང་བརྡ་གྲག་རག་བར་བརྩི་ཚར་དུ་འཇུག་ངེས། ད་ནི་རང་དབང་ཐོབ་པའི་རྐང་པ་བཅུ་
ཕྲག་ལྷག་འགུལ་བཞིན་མཆིས་ལ། བསྲན་མི་ཚུགས་པའི་ངང་ཀར་ཀོར་མང་བའི་ཐང་
གཅལ་དུ་ཡར་འདྲུད་མར་འབྲད་བྱེད། ཉིན་མོ་དེ་ཤེལ་དྲ་ལེབ་མོ་གཅིག་ལ་བརྡབ་གསིག་
ཡང་ཞིང་དྭངས་པ་ཞིག་ཐེབས་པ་ལྟར། ངའི་གྲོད་པའི་ནང་ནུར་ཅིང་གོག ང་དེ་གར་ཙོག་
ནས་འགུལ་འདོད་ཅི་ཡང་མ་སྐྱེས། ནུར་ཅིང་གོག ཙོག་ནས་གཡོ་འགུལ་ཙམ་ཡང་མི་སྣང་།
ངའི་གྲོད་པའི་ནང་ཁྱོད་ཀྱི་ཆེད་དུ་ཅི་དང་གང་ཞིག་ནུར་ཅིང་གོག མོ་གློ་རྡེག་ལ་སྒོ་ཁར་འགྲེངས་
འདུག པན་ཅི། ཤུགས་ཆེན་པོས་ངུ་བཞིན་གདའ། པན་ཅི་མེན་ཏེ་ངའི་ཚེ་མཇུག་ཏུ་བསོས་པའི་
ཞི་ལིས་ངུ་སྐད་རྒྱག་བཞིན་བདོག ཁའེ་ཏི། ཁའེ་ཏི་ཀྱེ།
ང་རྐང་ལག་གཡུགས་ནས་འབྲོ་རྩིས་བྱས། ཁོ་ངུས་པས་མོ་ཕར་སོང་སྟེ་ཁོར་རེག་ཙམ་བྱས།
ད་མ་ངུ་། ང་མི་འགྲོ། མ་ངུ་རོགས། ཁོས་དངོས་གནས་ངུ་མཚམས་བཅད། ཏི་ཨར་ཞུ།
གལ་སྲིད་ཁོ་དགའ་ཚེ་ཁོར་ཅི་བཤད་ཀྱང་ཁོས་སྣ་བས་སྣོམ་ཐུབ་པར་འདུག ཁོས་མཉན་མི་
དགོས་ལ་བཤད་ཀྱང་མི་དགོས།
ཁོས་གཞན་གྱིས་ཁོར་གསར་དུ་བཏགས་པའི་མིང་ཡིག་སྣོམ་ཐུབ་བམ། ཁོས་ལས་མི་ལེགས་པ་
ཐམས་ཅད་སྣོམ་ཐུབ་བམ།
ཁོས་ཅིའི་ཕྱིར་ལས་ལེགས་པ་དང་མི་ལེགས་པར་སེམས་ཁུར་བྱ་དགོས་སམ། ལས་དབང་གིས་
ཁོའི་མི་ཚེ་ཇེ་སྡུག་ཏུ་གཏོང་ག་ལ་ཐུབ།
གལ་སྲིད་ཁོའི་ལས་དབང་ལ་ཕན་ཐོགས་མི་འབྱུང་ན། ཁོ་ཚོས་ཅིའི་ཕྱིར་ཁོའི་མིང་ཡིག་
བརྗེས་པ་རེད་དམ།
གློག་འཁོར་བསྡད་ཅིང་བགྲོད། དེ་ནས་སླར་ཡང་བསྒགས། ངས་འཁོར་སྒེའུ་ཕྱི་
རོལ་ཏུ་མི་ཚོགས་ཀྱི་འདུ་འཛི་མཐོང་། མི་རྣམས་ཀྱིས་གོན་པའི་རྩྭ་ཞྭ་སོ་མར་སྣང་ལ། ད་
དུང་སེར་དྲེག་ཆགས་མི་འདུག གློག་འཁོར་དུ་བུད་མེད་ཁ་ཤས་ཀྱང་མཆིས་ཏེ། མོ་ཚོས་
ཁྲོམ་ཚོང་རྩག་རྩིག་འཇུག་པའི་སླེ་བོ་བསྣམས་ཡོད། ལས་གོས་གྱོན་པའི་སྐྱེས་པའི་ཚོགས་
རིམ་གྱིས་ཀོ་ལྷམ་ཀྲིག་ཀྲིག་བྱེད་ཅིང་གོང་དཀྲིས་བརྒྱབ་པ་ལས་ཀྱང་མང་བར་གྱུར།
མི་ནག་དེས་ངའི་པུས་མོར་རྡུང་ཁ་བརྒྱབ། “ལམ་ཕྱེས་དང་།” ཁོས་དེ་ལྟར་བཤད།
ངས་རྐང་པ་ཕྱི་ཕྱོགས་སུ་བསྣུར་ཏེ་ཁོར་བགྲོད་ལམ་ཕྱེ། ང་ཚོས་གྱང་སྟོང་ཞིག་དེད་ནས་
མདུན་དུ་བསྐྱོད། གློག་འཁོར་གྱི་སྐད་སྒྲ་ཕྱིར་འཁོར་སྒམ་དུ་མཆེད་ཅིང་། སྒྲ་རླབས་དེས་
པུས་མོའི་སྟེང་སླེ་བོ་བཞག་པའི་བུད་མེད་དང་སྣུམ་དྲེག་ཆགས་པའི་ཞྭ་མོའི་སྟེང་དུ་
ཚགས་གསེབ་པའི་སྐྱེས་པ་དེར་ཡང་ཡང་རྡེག ངས་མཚོ་དྲི་ཁ་བོ་ཞིག་བསྣམས་སོང་།
དེའི་འཕྲོར་གྱང་བར་བརྒྱུད་པ་ན་ངས་ཆུ་རིས་དང་གདོས་བུ་གཉིས་ཀྱང་མཐོང་།གཞན་
ཆུ་སྐྱར་ཞིག་བར་སྣང་གི་མཚམས་སུ་འགུལ་ཙམ་ཡང་མི་བྱེད། དེ་ཕལ་ཆེར་གདོས་བུ་
གཉིས་ཀྱི་བར་ན་མཐོང་རེག་བྲལ་བའི་གློག་སྐུད་སྟེང་བབས་ཡོད་པ་འདྲ། ངས་ལག་པ་
བསྲིངས་ནས་ཁོག་སྟོད་དུ་བཅུག་པའི་ཡི་གེ་གཉིས་ཀར་ཡང་ཡང་རེག སྐབས་དེར།
གློག་འཁོར་བསྡད་པ་དང་། ང་གློག་འཁོར་ལས་མར་ལྡིང་།
དཔྱངས་ཟམ་གཉིས་སུ་གྱེས་ཏེ་གཟིངས་ཆུང་ཞིག་བགྲོད་པར་ལམ་བུ་བཏོད།
གཟིངས་ཆུང་དེ་གྲུ་ཆེན་ཞིག་གིས་དེད་ནས་འགྲོ་བ་རེད་ལ། དུ་བ་སྔོ་ལྷོག་ལྷོག་འཕྱུར་
བའི་གྲུ་ཆེན་དེ་གཟིངས་ཆུང་གི་རྒྱབ་ཟུར་ནས་སྐྱོད་ཅིང་མཆིས། གཟིངས་ཆུང་རང་ཉིད་
ཀྱང་དལ་གྱིས་འགུལ་མོད། འོན་ཀྱང་དེ་ག་སྒུལ་ཤུགས་ཅི་ཞིག་ལ་བརྟེན་པ་གཏན་ནས་
མཐོང་ཐབས་བྲལ། ཁོག་སྟོད་གཅེར་བུར་ཕུད་པའི་སྐྱེས་པ་ཞིག་གིས་མདུན་གཅལ་དུ་
ཐག་པ་དཀྲི་བ་དང་། ལུས་ཕུང་ནི་དུ་བ་ལོ་མའི་ཁ་དོག་ལྟ་བུར་བསྲེགས་འདུག སྐྱེས་པ་
གཞན་ཞིག་གིས་ཀླད་ཁེབས་མེད་པའི་རྩྭ་ཞྭ་ཞིག་གྱོན་ནས་ཁ་ལོ་སྒྱུར་བར་བྱེད། གཟིངས་
ཆུང་དེས་གྲུ་གཡོར་མ་བརྩེངས་པར་ཟམ་འོག་བརྒྱུད་ནས་ཕྱིན་པ་ན། ཉིན་མོར་འདྲེ་མཐོང་
བའི་སྣང་བ་དབང་མེད་དུ་སྟེར། ཆུ་སྐྱར་གསུམ་གྲུ་གཞུག་གི་བར་སྣང་དུ་ལྡིང་སྐོར་རྒྱག་
ཅིང་། སྐུད་པ་མིག་ལ་མི་ཐོགས་པ་ཞིག་གིས་བཏགས་པའི་རྩེད་ཆས་དང་འདྲ།
དཔྱངས་ཟམ་སླར་ཡང་ཁ་སྦྱར་བའི་དུས། ང་ཟམ་པ་བརྒལ་ནས་ཆུ་བོའི་ཕ་རོལ་ཏུ་
འབྱོར་ཞིང་། གྲུ་ཁང་ཀླད་ཀྱི་ལན་ཀན་ལ་ཁེན་ནས་བསྡད། གྲུ་འགག་ཏུ་གྲུ་གཅིག་ཀྱང་
མི་སྣང་ལ། ཆུ་ལམ་ཐམས་ཅད་ཀྱི་སྒོ་བརྒྱབ་འདུག ལུས་རྩལ་པ་དག་གིས་ས་སྲོས་སུ་
གྲུ་གཏོང་བ་མ་གཏོགས། དེའི་གོང་དུ་ངལ་གསོ་ཁོ་ནར་རོལ་པ་རེད། ཟམ་པ་དང་ལན་
ཀན་རེ་རེ། ད་དུང་བདག་གི་གྲིབ་གཟུགས་རྣམས་ཆུ་ངོས་སུ་གན་རྐྱལ་ངང་ཉལ། ངས་
ནི་ལས་སླ་བོའི་ངང་དེར་མགོ་སྐོར་གཏོང་ཐུབ་ནའང་། དེ་དང་བདག་གཉིས་འབྲལ་མེད་
དུ་གནས་སུ་བཅུག གྲིབ་གཟུགས་དེའི་རིང་ཚད་ལ་ཉུང་མཐའ་ཡང་དབྱིན་ཁྲི་ལྔ་བཅུ་
བདོག ངས་ཅ་ལག་གང་རུང་ཞིག་ཐོགས་ནས་གྲིབ་གཟུགས་དེ་ཆུ་ནང་དུ་མནན་པ་
དང་། དེའི་དབུགས་རྒྱུན་ཆད་རག་བར་གནོན་ཐུབ་པར་སྨོན། ཀོ་ལྷམ་ཆ་ཞིག་དང་འདྲ་
བའི་དངོས་པོ་དེའི་གྲིབ་གཟུགས་ཀྱང་ཆུ་ངོས་སུ་ཉལ་འདུག མི་ནག་ཚོས་བཤད་ན་ཆུ་
ཤི་ཐེབས་པའི་གཟུགས་བརྙན་ནི་དུས་ནམ་ཡང་ཆུ་ནང་དུ་བསྡད་དེ་ཁོར་སྒུག་ངེས་རེད་
ཟེར། གྲིབ་གཟུགས་ལམ་མེ་ལམ་མེར་འཚེར་བ་དེ་དབུགས་ཀྱི་འབྱིན་རྔུབ་རེ་རེ་དང་
མཚུངས་ལ། གྲུ་འགག་ཀྱང་དལ་བ་དལ་བུར་འཕྱོ་ཞིང་འཇགས་པ་དེའང་དབུགས་ཀྱི་
འབྱིན་རྔུབ་རེ་རེ་དང་འདྲ། རྡོ་ཧྲུག་གི་ཕུང་བོ་ཕྱེད་ཙམ་ཆུ་ནང་དུ་བངས་ཤིང་། རིམ་གྱིས་
མཚོ་ནང་དུ་བྱིང་མཐར་མཚོ་གཏིང་གི་བྲག་ཁུང་དང་གྲག་རོང་དུ་ཐིམ།
ཆུ་བོ་འབྱོ་བའི་ཚད་ནི་ཅི་ཞིག་གི་ཅི་ཞིག་རེད། མིའི་རིགས་ཀྱི་ཉམས་མྱོང་མ་ལུས་ནོར་འཁྲུལ་ཅི་ལ་
མིན། ལྗིད་ཚད་པཱང་དྲུག་ཅན་གྱི་དབུར་ཏི་གཉིས་ནི་འཚེམ་བཟོ་བའི་དབུར་ཏི་ཡུ་གུག་
ལས་ཀྱང་ལྕི། ཏི་ཨར་ཞུ་ཡིས་འདི་ལྟར་སོང་ན་འཕྲོ་བརླག་རེད་ནག་ཉེས་རེད་ཅེས་བཤད་
པར་སྲིད། རྨོ་མོ་འཆི་ཁར་པན་ཅི་ཡིས་ཤེས་ཡོད། ཁོ་ངུས་སོང་། ཁོས་དྲི་མ་བསྣམས་པར་
གྱུར། ཁོས་དངོས་གནས་བསྣམས་པར་གྱུར།
གྲུ་ཆེན་དེ་ཆུ་བོའི་བཞུར་ཕྱོགས་དང་བསྡོངས་ནས་སྨད་རྒྱུད་དུ་སླེབས། ཆུ་བོ་ཚལ་
བར་གཤགས་ཏེ། འགྲིལ་མཚམས་མི་ཆད་པའི་ཀ་ཟླུམ་གྱི་གཟུགས་སུ་གྲུབ། གྲུ་ཆེན་བརྒྱུད་
པའི་ཤུལ་དུ། རྦ་རླབས་ཆུ་འགྲམ་དུ་གཡོས་ཤིང་། གྲུ་ཁའང་སྐྱོམ་པར་བྱེད། ཀ་ཟླུམ་ཅན་
གྱི་རྦ་རླབས་ཀྱིས་གྲུ་ཁར་བརྡེགས་ཚེ། ཕུ་སྒྲ་སྣ་ཚོགས་གྲག་ལ། ཙི་སྒྲ་རིང་མོ་ཞིག་ཀྱང་
མཆེད། གྲུ་ཁའི་སྒོ་ཆེན་ནང་ལོགས་སུ་ཕྱེ་བ་དང་ཆབས་ཅིག མི་གཉིས་ཀྱིས་གྲུ་གཟིངས་
ཁུར་ནས་ཕྱིར་ཐོན། ཁོ་ཚོས་གྲུ་གཟིངས་ཆུ་ནང་དུ་ཞུགས་སུ་བཅུག་རྗེས། པུ་ལན་ཐི་ཡིས་
གྲུ་ཁེམ་གཉིས་ཐོགས་ཏེ་མིག་ལམ་དུ་མངོན། ཁོས་བལ་ཚངས་ཅན་གྱི་ལྭ་བ་ཆ་ཚང་
ཞིག་གྱོན་འདུག་ལ། དེའི་སྟེང་དུ་ཕུ་མེད་སྟོད་ཐུང་ཞིག་བཀླུབས་ཤིང་། མགོ་བོར་ཧ་ཅང་
རེངས་པའི་རྩྭ་ཞྭ་ཞིག་མནབས། ཁོའམ་ཡང་ན་ཁོའི་ཨ་མས་གང་ཞིག་ནས་མཐོང་ཞིང་
བཤད་པ་མི་ཤེས་མོད། ཉིག་ཅིན་སློབ་ཆེན་གྱི་སློབ་མ་ཚོས་བལ་ཚངས་ཅན་གྱི་ལྭ་བ་གོན་
པ་དང་སྲ་མཁྲེགས་ཅན་གྱི་རྩྭ་ཞྭ་མནབས་ནས་གྲུ་གཟིངས་གཏོང་བ་རེད་ཟེར། དེ་བས་ཟླ་
གསུམ་པའི་ཟླ་མགོ་ཞིག་ལ་ཁོ་ཚོས་པུ་ལན་ཐི་ལ་གྲུ་ཁེམ་ཉིས་ལྡན་གྱི་གྲུ་གཟིངས་ཤིག་
ཉོས་པ་ན། ཁོས་ཀྱང་དེ་མཐུན་སྒོས་བལ་ཚངས་ཅན་གྱི་ལྭ་བ་དང་སྲ་མཁྲེགས་ཅན་གྱི་རྩྭ་
ཞྭ་གྱོན་ནས་གྲུ་གཟིངས་བཏང་། གྲུ་ཁང་གི་མིས་ཉེན་རྟོག་པ་བཙལ་རྒྱུ་ཡིན་ཞེས་འཇིགས་
བསྐུལ་ནའང་། ཁོས་དེར་ཁ་ཡ་ཅི་ཡང་མི་བྱེད་པར་སྔར་བཞིན་ཆུ་བོར་ཞུགས། ཁོའི་ཨ་
མ་གླ་འཁོར་ཞིག་ལ་བསྡད་ནས་ཆུ་འགྲམ་དུ་སླེབས་ཤིང་། ལུས་སྟེང་གི་ཀོ་ལྭ་དེ་ནི་སའི་
གོ་ལའི་བྱང་སྣེ་མྱུལ་མཁན་ཞིག་དང་ཡོངས་སུ་མཚུངས། ཁོ་རླུང་ཚད་དབྱིན་ལེ་ཉེར་ལྔར་
བརྟེན་ཏེ་གྲུ་ཁ་དང་བྲལ་བའི་ཚེ། མཐའ་འཁོར་དུ་ལུག་ཁྱུ་དང་འདྲ་བའི་ཆབ་རོམ་རྫོབ་
ཏོ་ཕོན་པོ་དང་ཕོན་པོས་ཀུན་ནས་ཁེངས། དུས་དེ་ནས་བཟུང་སྟེ། ང་རང་ལྷ་ཆེན་ཟེར་བ་
དེ་སྐྱེས་བུ་རབ་ཅིག་ཡིན་པར་མ་ཟད་ལུས་རྩལ་པ་ཞིག་ཀྱང་ཡིན་པར་ཡིད་གཏིང་ནས་
ཆེས། ཐ་ན་ཁོའང་ཁིན་ཐ་ཅི་པ་ཞིག་རེད། ཁོས་གྲུ་གཟིངས་བཏང་བའི་འཕྲོར། ཁོའི་ཨ་
མས་རླངས་འཁོར་དཀྱོགས་ཏེ་ཆུ་འགྲམ་ནས་ཁོ་དང་མཉམ་གཤིབ་ཀྱིས་ག་ལེར་མདུན་དུ་
སྐྱོད། མི་རྣམས་ཀྱིས་ཁྱོད་ལ་ཁོ་གཉིས་ངོ་ཤེས་ཟེར་མི་སྤོབས་ལ། ཉམས་འགྱུར་དེར་བལྟས་
ན་གཅིག་ནི་རྒྱལ་པོ་དང་ཅིག་ཤོས་ནི་བཙུན་མོ་དང་འདྲ་བར་སྣང་། ཁོ་གཉིས་ཀྱིས་ཕན་
ཚུན་ལ་ལྟ་ཙམ་ཡང་མི་བྱེད་པར་མ་ས་ཁྲུའུ་སའེ་ཡི་བཤུལ་ལམ་དྲང་མོའི་སྟེང་ནུར་བཞིན་
མཆིས། དེ་ནི་རྒྱུ་སྐར་ཆ་གཅིག་དང་ཡང་མཚུངས།
ད་ལྟ། ཁོ་གྲུ་གཟིངས་ལ་བསྡད་ཅིང་གྲུ་ཁེམ་འཕྱར་མགོ་བརྩམས། ད་ལྟ་ཁོའི་ལག་
རྩལ་མི་དམན་པར་མཆིས། ད་ལྟ་ཁོའི་ལག་རྩལ་བཟང་ཞེས་བཤད་ཀྱང་རུང་། མི་ཚོས་
བཤད་ན་ཁོའི་ཨ་མས་ཁོས་གྲུ་གཟིངས་གཏོང་བར་མི་འདོད་དེ། འཛིན་གྲྭའི་སློབ་གྲོགས་
གཞན་དག་གིས་བསྒྲུབ་མི་ཕོད་པའམ་ཡང་ན་བསྒྲུབ་མི་འདོད་པའི་ལས་ཀ་ཞིག་འ
འཇུས་ན་བསམས་ཟེར། ཁྱོད་ཀྱིས་ཇི་ལྟར་འདོད་མིན་མི་ཤེས་མོད་འོན་ཀྱང་ཐེངས་
འདིར་ཁོས་ཨུ་ཚུགས་མཐར་སྐྱེལ་གྱིས་དང་ལེན་མ་བྱས་པ་རེད། ཁོ་དེ་གར་ཙོག་སྟེ་
གདོང་ལ་རྒྱལ་སྲས་ལྟ་བུའི་སུན་སྣང་ཞིག་ཤར་འདུག ཁོའི་སྐྲ་ལོ་འཇིལ་ལིར་ཆགས་
ཤིང་སེར་པོ་གསེར་མདོག་ལྟར་མངོན། མིག་འབྲས་སྨུག་ཅིང་ནག་ལ། རྫི་མ་ཧ་ཅང་རིང་།
ལུས་སྟེང་དུ་གྲོང་ཁྱེར་ཉིག་ཡོག་ནས་ཚད་དེ་བཟོས་པའི་ལྭ་བ་དེ་གྱོན་འདུག ཁོའི་ཨ་
མས་གཞོགས་ཤིག་ཏུ་ང་ཚོར་ཁོའི་པུ་ལན་ཐི་ཡི་ཆིབས་པ་དེ་དག་ཅི་འདྲ་གང་འདྲ་ཡིན་
ཚུལ་དང་། མི་ནག་ཁོལ་པོ་དེ་ཚོ་ཅི་འདྲ་གང་འདྲ་ཡིན་ཚུལ། དགའ་རོགས་དེ་རྣམས་
ཀྱང་ཅི་འདྲ་གང་འདྲ་ཡིན་ཚུལ་གྱི་བསྟོད་པ་སྣ་ཚོགས་འཐེན། དེ་ལྟར་ན་ཁིན་ཐ་ཅི་པའི་
སྐྱེས་པ་དང་ཨ་ཕ་རྣམས་ལ་ཅི་འདྲའི་ལས་བསོད་ཆེ་བ་ལ་ཨང་། རྒྱུ་མཚན་ནི་མོས་པུ་
ལན་ཐི་ཁམ་པུ་རེ་ཆིར་བསྐྱལ་འོངས་པས་རེད། གྲོང་ཁྱེར་དུ་མོར་སྤྱི་ཤག་ཅིག་མཆིས་
ལ། པུ་ལན་ཐིར་ཡང་གཅིག་དབང་། དེ་མིན་སློབ་གྲྭའི་ནང་དུའང་ཉལ་ཁང་ཞིག་མཆིས།
མོས་ཁོ་དང་ངེད་གཉིས་འགྲོ་འོང་བྱེད་པར་གུ་ཡངས་སྟེར། རྒྱུ་མཚན་ནི་ང་སྐྱེས་མ་ཐག་
ནས་རིགས་རུས་མཐོན་པོར་གཏོགས་ཤིང་། མའི་བྱང་ཁོག་ཏུ་ཉིང་མཚམས་སྦྱར་ནས་
ཀྱང་མའེ་སིན—ཏི་ཁེ་སུང་གི་ལྷོ་ཕྱོགས་སུ་སྐྱེས་པས་རེད། གཞན་ཡང་། པུ་ལན་ཐི་
དང་འགྲོགས་ཆོག་ཆོག་གི་གྲོགས་པོ་ཉུང་ཤས་ཤིག་ཡོད་པ་དེ་དག་ཀྱང་སྐྱེས་ཁུངས་ཀྱི་
པ་དང་གུ་ཡངས་བཏང་བས་ཀྱང་ཡིན་སྲིད། ཡིན་ནའང་། མོས་ནམ་གུང་དུས་ཚོད་
ཐད་ནས་ཆེས་མ་མཐའི་ཚད་གཞིར་ལོངས་འདུག ཡང་ན་ཁོ་ཚོར་བཟོད་སྒོམ་བྱས་
གཅིག་གི་སྟེང་ཆོས་ཁང་ཆུང་བ་ནས་ཕྱིར་ཐོན་པའི་སི་པོ་ཐི་མཐོང་བ་དང་ཁོས་མོ་ནི་
ཐོབ་གོ་ས་ཅན་གྱི་སྐུ་ལྕམ་ཞིག་མིན་ཚུལ་བཤད་པ་སྟེ་རྒྱུ་མཚན་ནི་ཐོབ་གོ་ས་ཅན་གྱི་སྐུ་
ལྕམ་ཞིག་ནམ་གུང་གི་དུས་ཚོད་དེ་འདྲར་ཕྱི་རོལ་ཏུ་འཆམ་མི་སྲིད་ཟེར་བ་ནས་བཟུང་
མོས་སི་པོ་ཐི་ཡིས་རུས་མིང་ལྔ་ཡིས་གྲུབ་པའི་རིང་བོ་ཞིག་བདག་གིར་སྤྱོད་པར་སེམས་
གཏིང་ནས་འཐད་ཚུལ་འཛིན་གྱིན་མེད། དེར་དེང་དུས་དབྱིན་ཇི་རྒྱལ་ཁབ་ཀྱི་གུང་
རིམ་པའི་རུས་མཚན་ཞིག་ཀྱང་འདུས། ངས་ཡིན་ཐག་བཅད་ནས་བཤད་ཆོག་པ་ནི་
མོས་འདི་ལྟར་རང་ཉིད་ལ་སེམས་གསོ་བྱེད་དེ། སི་པོ་ཐི་ནི་མན་ཀི་ཐེ་ཞུ་བའམ་ཡང་ན་
མོ་ཏེ་མུར་འབོད་པའི་སྐུ་དྲག་ཁྱིམ་ཚང་ཞིག་གི་སྐུ་སྲས་འཆལ་སྤྱོད་ཅན་དེ་དང་སྒོ་སྲུང་
ག་གེ་མོའི་བུ་མོ་འཕྱོན་མ་གཉིས་བཤོས་པའི་བུ་རེད་ཅེས་པའོ། ། དེ་ཡང་བདེན་སྲིད་
དེ། ཐོག་མར་སྐད་ཆ་དེ་མོས་རྟོག་བཏགས་བྱས་པ་དང་གཞན་གང་རུང་ཡིན་ན་ཡིན་དུ་
ཆུགས། གང་ལྟར་སི་པོ་ཐི་ཁོ་དངོས་གནས་དྲང་གནས་གང་སར་མཚམས་ཚུགས་མེད་
པར་མྱུལ་བར་དགའ་ཞིང་འཛེམ་དོགས་སྤུ་ཙམ་ཡང་མེད། སུ་དང་གང་གིས་ཀྱང་ཁོགས་
དཀའ་བར་མངོན་པ་རེད།
གྲུ་གཟིངས་དེ་ད་ལྟ་ནག་ཐིག་ཅིག་ཏུ་གྱུར་ཅིང་། གྲུ་ཁེམ་གཉིས་ནི་ཉི་འོད་འོག་སོ་
སོར་ཕྲལ་བའི་འོད་ཐིག་གཉིས་སུ་སྣང་སྟེ། གྲུ་གཟིངས་དེས་ཆུ་ལམ་ཧྲིལ་བོར་མིག་ཟུང་
ཀེམ་ཀེམ་གྱིས་ཁོ་དྲུད་ནས་འགྲོ་བཞིན་པ་དང་མཚུངས། ཁྱོད་ལ་སྲིང་མོ་ཡོད་དམ། མེད་
མོད་འོན་ཀྱང་མོ་ཚོ་ཚང་མ་ཐ་ཤལ་དག་དག་རེད། ཁྱོད་ལ་སྲིང་མོ་ཡོད་དམ། མོ་གློ་རྡེག་ཏུ་སྒོ་ཁར་
འགྲེང་འདུག ཚང་མ་ཐ་ཤལ་རེད། མོ་གློ་རྡེག་ལ་སྒོ་ཁར་འགྲེང་བའི་སྐབས་དེར་ད་དུང་ཏ་ཨར་
ཏུན་ཨེ་མི་སི་མ་རེད། ཏ་ཨར་ཏུན་ཨེ་མི་སི། ཏ་ཨར་ཏུན་རྟགས་ཅན་གྱི་ཚི་ལེན། སྔོན་ཆད་
ངས་དེ་ནི་བལ་རྐྱང་ཅན་གྱི་རས་རྒྱུ་གཞན་ཞིག་རེད་འདོད་མོད། རྗེས་སོར་མིག་གིས་
དངོས་སུ་མཐོང་ཚེ་ད་གཟོད་ཀྲུང་གོའི་གོས་མཐུག་པོའམ་ཡང་ན་ཤིན་ཏུ་སྲབ་པའི་ཁུལ་
རས་ཀྱིས་བཟོས་པར་མངོན། རྒྱུ་མཚན་ནི་ཚི་ལེན་གྱིས་ཁོའི་ངོ་གདོང་སེར་ནག་ཏུ་
བསྒྱུར་པ་དང་། མིག་འབྲས་སྔོ་ཞིང་བསངས་པར་བཏང་། ཏ་ཨར་ཏུན་ཨེ་མི་སི། མཛེས་
ནི་མཛེས་ཀྱང་ཐ་མལ་བའི་ངང་ཚུལ་འཛིན། ཡང་ན་ཤོག་བུར་བྱས་པའི་འཁྲབ་ཆས་
ཤིག་དང་འདྲ། ཡིད་མི་ཆེས་ན་ཁྱོད་ཀྱིས་སྙོབས་དང་ཤེས། འོ། ཡིན་རྒྱུ་ནི་རྡོ་བལ་རེད།
ལི་མའི་རིགས་མ་རེད། ཁྱིམ་ནང་དུ་ཁོ་དང་ཐུག་འདོད་གཏན་ནས་མི་འདུག
ཁའེ་ཏི་ཡང་ཞི་མོ་ཞིག་རེད། ཁྱོད་ཀྱིས་སེམས་ལ་ཟུངས། མོས་ཀྱང་ཞི་མོ་གཞན་དང་འདྲ་བའི་
སྤྱོད་པ་བཟུང་ཆོག་ཆོག་རེད།
ཁྱོད་ཀྱིས་ཅིའི་ཕྱིར་ཁོ་ཁྱིམ་ནང་དུ་འཁྲིད་མི་ཡོང་ངམ། ཁའེ་ཏི། ཁྱོད་ཀྱིས་ཅིའི་ཕྱིར་ནག་
མོ་ཞིག་ལྟར་རྩྭ་གསེབ་དང་ལུང་ཀྱོག་དང་དཀར་ས་མི་རྒྱུག་པའི་ནགས་ཁྲོད་དུ་བསྐུངས་ཏེ་འགབ་
མཐུན་བྱེད་པ་ཡིན་ནམ།
དུས་ཡུན་གང་འཚམ་སོང་རྗེས། སྐབས་འདིར། ངས་རང་ཉིད་ཀྱི་ཆུ་ཚོད་གྲག་པའི་
སྒྲ་ཐོས་ནས་རབ་ཅིག་ཕྱིན། ངས་ལུས་ཕུང་ལན་ཀན་ལ་བསྙེས་ཤིང་། འཕྲིན་ཡིག་དེ་
གཉིས་ཀྱིས་ངའི་ལྭ་བའི་གནས་གང་རུང་ཞིག་ནས་ཧྲག་ཧྲག་གི་སྒྲ་བསྒྲགས་པ་ཚོར། ང་
ལན་ཀན་ལ་བསྙེས་པ་དང་། རང་ཉིད་ཀྱི་གྲིབ་མར་བལྟས། ངས་དངོས་གནས་རང་ཉིད་
ཀྱི་གྲིབ་མར་མགོ་བསྐོར་བཏང་སོང་། ང་ལན་ཀན་དེད་ནས་དལ་གྱིས་ནུར། ཡིན་ནའང་
ངའི་ལྭ་བའང་ཧ་ཅང་མདོག་ཅན་དུ་མཆིས་ཏེ། ངས་ལག་པས་འཕུར་འཕུར་བྱ་རུང་ལ།
རང་ཉིད་ཀྱི་གྲིབ་མར་ཅེར་ནས། ངས་དངོས་གནས་གྲིབ་མ་དེར་མགོ་གཡོགས་པ་ཡིན།
ངས་དེ་ཁྲིད་ཅིང་ཤན་ཁའི་གྲིབ་སོ་ཁུགས་པའི་གནས་དེར་བགྲོད། དེའི་འཕྲོར་ང་ཤར་
ཕྱོགས་གཟས་ནས་བསྐྱོད།
ཧྭ་ཧྥུ་ངའི་ཧྭ་ཧྥུ་འགྲིམ་པའི་ཞ་ཞི་ཧྭ་ཧྥུ་ཧྭ་ཧྥུ། ལུས་རྩལ་འགྲན་སྡུར་ཁྲོད་མོས་གཞོན་ནུ་
ཞིག་ངོ་ཤེས་པར་གྱུར། གཞོན་ནུ་དེར་དགའ་རྟགས་ཐོབ་ཅིང་གདོང་ལ་རྣག་འབུར་བུད་
པ་ཅན་ཞིག་རེད། ཁོ་ལྐོག་ལྐོག་སུད་སུད་ངང་ལན་ཀན་དེད་ནས་ཡོང་ཞིང་ཁ་ཤུ་བཏབ་
སྟེ་ཁྱི་ཕྲུག་ཅིག་བོས་པ་ལྟར་མོ་སྒོ་ཕྱིར་བོས། ཁྱིམ་མི་དག་གིས་ཇི་ལྟར་བྱས་ཀྱང་ཁོ་ཇ་
ཁང་དུ་འགུགས་མ་ཐུབ་པས་ཨ་མས་ཁོར་སྒྱུ་འཕྲུལ་གྱི་ནུས་པ་གང་རུང་ཞིག་ལྡན་པ་དང་
དེའི་འཕྲོར་ཁའེ་ཏི་དང་ལ་ཡོག་ཅིག་ཏུ་སྡོད་པའི་སྟབས་ཁེལ་ཚེ་མོར་སྒྱུ་འཕྲུལ་གཏང་རྒྱུ་
རེད་སྙམ། ཡིན་ནའང་གཏེ་བོ་སུ་ཞིག་ཡིན་རུང་། ཁོས་སྒེའུ་གཤམ་གྱི་ཤིང་སྒམ་འགྲམ་དུ་
ཅ་ཅོ་བར་མེད་ངང་སྒྲོག་ཅིང་། གལ་སྲིད་འཇེབ་འཁོར་ཞིག་བསྐོར་ཏེ་བྲང་ཁའི་སྒྲོག་
གུར་མེ་ཏོག་ཅིག་བཙུགས་པས་ལོས་ཆོག ཧྭ་ཧྥུ། ཁོན་ཏིང་འདི་ནི་ཧི་པོ་ཐི་རེད། འདི་ནི་ངའི་
ཧྭ་ཧྥུ་འགྲིམ་པའི་ཞི་ལི་ཡིན། ཧི་པོ་ཐི་ཡིས་ཁྱོད་ཚོའི་ཕུ་བོ་ཞིག་གི་འགན་འཁུར་བར་མ་ཟད་ཅེ་སུང་
ལ་དངུལ་ཁང་གི་ལས་ཐོབ་ཅིག་ཀྱང་བཀོད་སྒྲིག་བྱ་རྒྱུའི་ཁས་བླངས་སོང་།
ངོ་གདོང་ཡོད་ཚད་འཛུམ་གྱིས་ཁེངས་ཤིང་། ཁ་ཞེ་ཉིས་འགལ་གྱི་ཚུགས་ཀ་དེར་
བལྟས་ན་ཡུལ་སྐོར་ཚོང་འགྲེམས་པ་ཞིག་དང་འདྲ། སོ་དཀར་ཐམས་ཅད་ཕྱི་རུ་མངོན་
ནའང་དེ་ནི་སྐྱི་ལྤགས་འཐེན་པ་ཙམ་ལས་མ་འདས།
ང་བྱང་ཕྱོགས་ན་ཡོད་དུས་ཁྱོད་གོ་མྱོང་། སོ་དཀར་ཐམས་ཅད་ཕྱི་རུ་མངོན་ནའང་དེ་ནི་
སྐྱི་ལྤགས་འཐེན་པ་ཙམ་ལས་མ་འདས། ཁྱོད་ཀྱིས་རླངས་འཁོར་བསྐོར་འདོད་དམ།
རླངས་འཁོར་དུ་སྡོད་དང་ཁོན་ཏིང་།
ཁྱོད་ཀྱིས་སྐོར་དང་།
འདི་ནི་མོའི་རླངས་འཁོར་རེད་ལ་ཁྱོད་ཀྱི་སྲིང་མོར་གྲོང་རྡལ་འདིར་ཆེས་ཐོག་མའི་སྒེར་
འཁོར་ཞིག་དབང་སོང་བས་ཁྱོད་ང་རྒྱལ་མི་སྐྱེས་སམ་འདི་ནི་ཧི་པོ་ཐི་ཡིས་བྱིན་པའི་ལེགས་སྐྱེས་
རེད། ལུའུ་དབྱི་སི་ཡིས་ཞོགས་པ་སྔ་མོ་རེ་རེར་མོར་ཁ་ལོ་པའི་བསླབ་བྱ་ཁྲིད་པ་དང་ཁྱོད་ལ་ངའི་
འཕྲིན་ཡིག་མ་འབྱོར་རམ། སྤྱི་ལོ༡༩༡༥ལོའི་ཟླ༤པའི་ཚེས༢༥ཉིན་མུ་སི་སི་པུ་མངའ་སྡེའི་ཅེ་
ཧྥུ་སུང་གྲོང་རྡལ་དུ་བུ་མོ་ཁའེ་ཏན་སི་དང་ཞི་ཏེ་ཉི་ཧི་པོ་ཐེ་ཧེ་ཏི་གཉིས་ལ་གཉེན་སྟོན་གྱི་ཆོ་ག་
སྤེལ་འཆར་དུ་ཅེ་སུང་རེ་ཆི་མོང་ཁང་ཕུ་སུང་བཟའ་ཟླ་གཉིས་ཀྱིས་གུས་ཕུལ། ཡང༌། ཟླ༨པའི་
ཚེས༡རྗེས་སུ་ངའི་སྡོད་ཤག་ཏུ་མགྲོན་འབོད་བྱ་འཆར་ལ་སྡོད་གནས་ནི་དབྱིན་ཏི་ཨན་ན་མངའ་
སྡེའི་ནན་ཝན་གྲོང་ཁྱེར་གྱི་སྲང་ལམ××× ཨང་གྲངས ××× ཞེས་བྲིས་འདུག ཧྲི་ལི་ཧྥུ་ཡིས་
ཁྱོད་ཀྱིས་ཐ་ན་ཡིག་ཤུབས་ཀྱི་ཁའང་མི་འབྱེད་དམ་ཞེས་བཤད། ཉིན་གསུམ། ཐེངས་གསུམ། ཅེ་
སུང་རེ་ཆི་མོང་ཁང་ཕུ་སུང་བཟའ་ཟླ་གཉིས་ཀྱིས། གཞོན་ནུ་ལོ་ཆིན་ཧྥ་ཁོ་རང་ཆིབས་རྟར་བཞོན་
ཏེ་ནུབ་ཕྱོགས་དང་ཁ་བྲལ་བ་དེ་ད་དུང་སྔ་དྲགས་པ་མིན་ནམ། རེད་མ་རེད།
ང་ནི་ལྷོ་ཕྱོགས་པ་ཡིན། ཁྱོད་འདི་མི་བསོད་མོ་ཞིག་རེད། མ་རེད་དམ།
འོ་རེད་དེ་ནི་གྲོང་གསེབ་ཀྱི་གནས་ཆེ་གེ་མོ་ཞིག་རེད།
ཁྱོད་འདི་མི་བསོད་མོ་ཞིག་རེད། ངོ་མ་ཟེར་ནི་ཡིན། ཁྱོད་རྟ་རྩེད་ཚོགས་པར་ཞུགས་ན་འགྲིག
ང་དེར་ཞུགས་མྱོང་། ངས་གླང་ཆེན་གྱི་ལྗི་བ་བཏུས་བཏུས་པས་ད་གཟོད་མིག་ནད་
བྱུང་བ་ཡིན། ཐེངས་གསུམ། གྲོང་གསེབ་ཀྱི་ཞི་མོ་འདི་ཚོ། ཁྱོད་ཀྱིས་མོ་ཚོའི་སེམས་དོན་
ནམ་ཡང་རྟོགས་མི་ཐུབ། རེད་མ་རེད། ཧིན། གང་ལྟར་པའེ་རོང་ཡང་དམིགས་སར་སླེབས་
མེད། ལྷ་ཆེན་ཁྱེད་ལ་ཐུགས་རྗེ་ཆེ། འོན་ཀྱང་གཞན་གྱི་མིག་ཤེལ་སྟེང་མ་རྒྱག་རོགས།
ཁྱོད་ཀྱིས་ཐ་ན་ཡིག་ཤུབས་ཀྱང་མི་ཕྱེ་བ་ཅི་རེད། འཕྲིན་ཡིག་དེ་སྒྲོག་ཙེའི་སྟེང་ཉལ་འདུག་
ལ་ཟུར་རེ་རེར་ལཱ་སྒྲོན་གཅིག་རེ་བཀར་བ་དང་མེ་ཏོག་རྫུས་མ་རྐང་གཉིས་རེ་བཙུགས་ཏེ་རྫོབ་
དྲེག་ཆགས་པའི་རྐང་འབོབ་ཨ་ལོང་ཅན་གྱི་སྣེ་མོར་སྤྱངས་འདུག གཞན་གྱི་མིག་ཤེལ་སྟེང་མ་
རྒྱག་རོགས།
གྲོང་གསེབ་པ་རྣམས་ངོ་མ་སྙིང་རེ་རྗེ་ཨང་། ཁོ་ཚོ་ཕལ་མོ་ཆེས་རླངས་འཁོར་གྱི་
དུང་བརྡ་ཐོས་མྱོང་མེད་པ་རེད་ཨང་ཁའེ་ཏན་སི་མོས་མིག་ཟུར་ཙམ་ཡང་ངའི་ཕྱོགས་སུ་མི་
འཁོར་ལ་ཁོ་ཚོས་ལམ་ཁ་འབྱེད་པར་ངེས་གལ་སྲིད་ངས་མི་ཞིག་ལ་བརྡུངས་ཚེ་ཁྱོད་ཀྱི་
ཨ་ཕ་དགའ་བར་མི་འགྱུར་ཞིང་ཁྱོད་ཀྱི་ཨ་ཕས་ཀྱང་རླངས་འཁོར་ཞིག་མི་ཉོ་ཐུ་མེད་རེད་
ཧི་པོ་ཐི་ཁྱོད་ཀྱིས་རླངས་འཁོར་བསྐོར་འོངས་པར་ང་ལ་སེམས་ཁྲལ་ཆེ་མོད་འོན་ཀྱང་
འདི་ལྟར་རླུང་ཁར་གཡེང་ན་ཤིན་ཏུ་སྐྱིད་འུ་ཚང་ལ་ཤིང་རྟ་ཞིག་ཡོད་པ་དེར་རྣམ་ཀུན་
ང་བསྡད་ནས་སྒོ་ཕྱིར་འགྲོ་དུས་སྐུ་ཞབས་ཁང་ཕུ་སུང་གིས་ནག་ཁོལ་ཚོར་འདི་སྒྲུབས་
ཀན་བྱོས་ཞེས་ལབ་པར་ངས་ཐེ་གཏོགས་ཨེན་ཙམ་བགྱིས་ཚེ་ཁོ་སྤོ་ལངས་ནས་འགད་
ལ་ཁད་བྱེད་པར་མ་ཟད་ཁོས་ལའོ་སི་ཁུ་སི་ཡིས་ང་ལ་ཞབས་ཞུ་ཆག་མེད་དུ་སྒྲུབ་དགོས་
ཟེར་ངས་ཀྱང་དེའི་དོན་ལོས་རྟོགས་ཏེ་མི་རྣམས་ཀྱིས་ཁས་ལེན་དམ་བཅའ་འཇོག་དོན་
ནི་རང་རང་ལ་སེམས་གསོའི་དབུགས་དབྱུང་ཙམ་འཐོབ་ཆེད་རེད་ཁྱོད་ཀྱིས་ཀྱང་ངའི་
གཅེས་ཕྲུག་མར་དེ་ལྟར་བྱ་ངེས་སམ་ཧི་པོ་ཐེ་ངས་བལྟས་ན་ཁྱོད་ཀྱིས་དེ་ལྟར་བྱ་མི་སྲིད་
ཧི་པོ་ཐེ་ཁྱོད་ཀྱིས་ང་ཚོ་ཚང་མ་གཅེས་ལང་ལ་གཏོང་རྒྱུ་མང་དྲགས་ཁོན་ཏིང་ངས་ཁྱོད་
ལ་འཕྲིན་ཡིག་ནང་བྲིས་མེད་དམ་ཁོས་ཅེ་སུང་མཐོ་འབྲིང་མཐར་ཕྱིན་རྗེས་ཁོའི་དངུལ་
ཁང་དུ་བསྡུ་རྒྱུ་ཡིན་པར་ཐག་བཅད་ཅེ་སུང་ཁོ་རྗེས་མར་དངུལ་ཁང་དོ་དམ་པ་ཕུལ་དུ་
བྱུང་བ་ཞིག་ཏུ་འགྱུར་ངེས་རེད་ངའི་བྱིས་པ་འདི་དག་གི་ཁྲོད་དུ་ཁོ་གཅིག་པུར་དངོས་
དོན་མཐའ་འཁྱོལ་བྱེད་པའི་དྲན་ཚུལ་འདུག་དེ་ཡང་ང་ལ་རག་ལས་པ་དང་ངེད་མ་རྒྱུད་
ཀྱི་གཤིས་ཀ་རྒྱུན་འཛིན་བྱས་པར་འབྲེལ་བ་ལྡན་དེ་མིན་བྱིས་པ་གཞན་དག་ཁང་ཕུ་
སུང་ཚང་གི་རྒྱུད་པ་དང་འདྲ་བོ་འདྲ་རྐྱང་རེད། ཅེ་སུང་གིས་གྲོ་ཕྱེ་ཁྱེར་འོངས། ཁོ་ཚོས་ཕྱི་
ཁྱམས་སུ་ཤོག་བྱ་བཟོས་ཏེ་སྐར་མ་ལྔ་རེ་བྱས་ནས་འཚོང་གིན་འདུག ཁོ་དང་དེ་མིན་ཕ་ཐི་སུང་
ཚང་གི་བྱིས་པ་དག་ཀྱང་མཆིས། ཅེ་སུང་ཁོ་ཁྲ་མ་རྒྱག་པར་བྲེལ།
གློག་འཁོར་འདིའི་སྟེང་དུ་ལྡོག་སྟེ་མི་ནག་གཅིག་ཀྱང་མ་མཆིས། ད་དུང་སེར་
དྲེག་གིས་མ་ཟིན་པའི་རྩྭ་ཞྭ་རེ་རེ་འཁོར་སྒེའུ་ཡི་གཤམ་དུ་བཞུར་གྱིན་གདའ། དེ་དག་
མ་ལུས་ཧྭ་ཧྥུ་སློབ་ཆེན་ཕྱོགས་སུ་བགྲོད་པ་རེད། ང་ཚོས་པན་ཅི་ཡི་རྩྭ་ར་བཙོངས།
ཁོ་སྒེའུ་གཤམ་དུ་ཉལ་ནས་འོ་དོད་འབོད་པར་བྱེད། ང་ཚོས་པན་ཅི་ཡི་རྩྭ་ར་བཙོངས་དོན་
ནི་ཁོན་ཏི་ཧྭ་ཧྥུ་སློབ་ཆེན་འགྲིམ་ཐུབ་པའི་ཆེད་དུ་ཡིན། ཁྱོད་ཀྱི་སྤུན་ཆུང་དགའ་བོ། ཁྱོད་ཀྱི་
སྤུན་ཆུང་།
ཁྱོད་ཚོར་ཡང་རླངས་འཁོར་ཞིག་ཡོད་ན་འགྲིག་སྟེ་དེས་ཁྱོད་ཚོར་ཕན་པ་བསམ་
གྱིས་མི་ཁྱབ་པ་སྟེར་ཐུབ་མིན་ཁོན་ཏིང་ཁྱོད་ཀྱིས་ལྟོས་དང་ངས་ཁོར་ཁོན་ཏིང་ཞེས་
འབོད་ཐུབ་སོང་ཁའེ་ཏན་སི་ཡིས་ང་ལ་ཁོའི་སྐོར་གྱི་དོན་དག་མང་པོ་གླེངས་མྱོང་།
ཁྱོད་ཀྱིས་ཁོར་ཁོན་ཏིང་ཞེས་བོས་པ་ཧ་ཅང་བཟང་ངས་ང་ཡི་བྱིས་པ་རྣམས་ཕན་ཚུན་
བར་ཤིན་ཏུ་སྙིང་ཉེ་བར་འགྱུར་བའི་སྨོན་ལམ་བརྒྱབ་ཡོད་རེད་ལགས་ཁའེ་ཏན་སི་དང་ཁོན་
ཏིང་གཉིས་ཀྱང་དེ་ལྟར་རེད་ལགས། ཨ་ཕ་ཡ། ངས་ལོག་གཡེམ་བྱས་པ་ཡིན། ཁྱོད་ལ་སྤུན
མཆེད་མེད་པར་ཤིན་ཏུ་ཕངས། སྲིང་མོ་མེད་སྲིང་མོ་མེད་སྲིང་མོ་གཏན་ནས་མེད། ངའི་ལུས་
ཕུང་ཅུང་བདེ་ལ་བབས་ཏེ་འོག་ཁང་དུ་ཟ་མ་བཟའ་བར་སླེབས་པ་མཐོང་ཚེ་སུ་ཞིག་གིས་
མཐོང་ཆུང་བྱས་པ་ལྟར་ཁོན་ཏིང་དང་ཁང་ཕུ་སུང་གཉིས་ཀྱི་ངོ་མདངས་འགྱུར་འགྲོ་བ་
རེད་ལ་ད་ལྟ་བལྟས་ན་ང་སྤོབས་པ་ཆེ་རུང་གཉེན་སྟོན་འདི་གྲོལ་རྗེས་ངས་དཀའ་སྡུག་
མྱང་དགོས་པ་སྨོས་མེད་རེད་དེའི་དོན་ཁྱོད་ཀྱིས་ང་ལ་མ་འདྲི་དེའི་ཁར་ཁྱོད་ཀྱིས་ངའི་
རྩིབ་ནས་བུ་མོ་ཆུང་བ་ཁྲིད་སོང་། ངའི་སྲིང་མོ་ད་དུང་། ཨ་མ་ཡ་གལ་སྲིད་ངས་བཤད་རུང་
ཚེ། ཨ་མ།
ངས་རང་ཉིད་ཀྱི་འདོད་པ་ལྟར་ཁྱེད་ལ་གཉེན་སྒྲིག་གི་འདུན་མ་ཞུས་ཀྱང་ཁའེ་ཏི་
ལ་རྒྱབ་ཀྱིས་ཕྱོགས་ན་མ་གཏོགས་སྐུ་ཞབས་ཁང་ཕུ་སུང་གིས་རླངས་འཁོར་འདིར་རྗེས་
འདེད་མི་གཏོང་ཁོ་ཐག་རེད།
ཨ་ཡོ་ཧི་པོ་ཐེ་ཝེ་ཁའེ་ཏན་སི་ཁྱོད་ཀྱིས་ཐོས་སམ་མོས་ངའི་ཕྱོགས་སུ་མི་ལྟ་ཞིང་མགྲིན་
པ་དཀྱོགས་ཙམ་ཡང་མི་བྱེད་འོན་ཀྱང་ཁྱོད་ལ་མིག་སེར་ལང་དོན་གང་ཡང་མ་མཆིས་
ཏེ་ཁོས་ནི་ང་ཨ་ཡེ་ལོ་ལོན་ཞིག་ལ་ཁ་ཡག་ངོ་བསྟོད་བཤད་པ་ཙམ་ལས་གལ་སྲིད་ཁོའི་
མདུན་སར་འགྲེང་བ་ནི་ན་སོ་སྨིན་ཅིང་ཆང་ས་བརྒྱབ་པའི་བུད་མེད་ཅིག་ཡིན་ཚེ་ཁོ་
འདི་ལྟར་མིན་པ་ཐག་གིས་ཆོད།
ཁྱེད་ཀྱིས་བཤད་པ་ག་ལ་བདེན་ཁྱེད་ལ་ཕྱི་ནས་བལྟས་ན་གཞོན་ནུ་མ་ཞིག་དང་
འདྲ་ཞིང་ཁྱེད་ལ་ཁའེ་ཏན་སི་ལས་ཀྱང་གཞོན་ཤ་ཆགས་པར་མ་ཟད་དམར་མདངས་བཀྲ་
ཚུལ་དེ་ནི་ལང་ཚོ་དར་ལ་བབས་པའི་མོ་གསར་ཞིག་དང་མཚུངས། སུན་འབྱིན་དང་འཁང་
ར་འདྲེས་མའི་མིག་ཆུ་ཁྲོམ་ཁྲོམ་ངང་ངོ་གདོང་ལས་བཞུར་ཏེ་ག་པུར་གྱི་དྲི་མ་དང་མིག་ཆུའི་དྲི་མ་
གང་རུང་རིམ་གྱིས་མཆེད་ཅིང་སྐྱ་ཐོལ་ཐོལ་གྱི་སྒོ་ཕྱི་ལས་གསལ་ལ་མི་གསལ་བའི་ངུསྐད་ཅིག
ཕྱུང་བར་མ་ཟད་གསེར་དངུལ་མེ་ཏོག་གི་བསུང་ངད་ཀྱང་འཐུལ། སྒམ་ཆུང་སྟོང་པ་རེ་རེ་ལྕོག་
ཁང་ནས་མར་སྐྱེལ་བའི་སྐད་སྒྲ་ཁྲོག་ཁྲོག་ཏུ་གྲག་ཅིང་དེ་ནི་རོ་སྒམ་ཞིག་ཧྥུ་རན་ཆི་ལི་ཁིར་བསྐྱོད་
པ་དང་འདྲ། ཡིན་ནའང་ཚྭ་འདམ་གཞུང་ན་འཆི་བ་མི་མངའ།
ཁ་ཤས་ཀྱིས་ད་དུང་སེར་དྲེག་ཆགས་མེད་པའི་རྩྭ་ཞྭ་གོན་ཞིང་གཞན་ཁ་ཤས་ཀྱིས་
གོན་མེད། ལོ་གསུམ་བགོར་ཚེ་ངས་མ་གོན་ན་ཆོག སྐབས་དེར་སླེབས་དུས་ངས་གོན་
ཐབས་ཀྱང་མི་འདུག སྔོན་ཆད་དེ་ལྟར་རེད། དེའི་ཚེ་ན་འཇིག་རྟེན་འདིར་ང་མེད་ལ་
ཧྭ་ཧྥུ་ཡང་མེད། འོ་ན་ཞྭ་མོ་ཡོད་སྲིད་དམ། ཨ་ཕས་བཤད་ན། ཧྭ་ཧྥུ་སློབ་ཆེན་དུ། ཆེས་
མཚར་སྡུག་བཀྲ་བའི་བསམ་བློ་ནི་གྱང་རྙིང་དུ་བརྟན་ཀྱིག་གེར་འཁྲིས་པའི་འཁྲི་ཤིང་དེ་
དག་རེད་ཟེར། དེའི་ཚེ་ན་ཧྭ་ཧྥུ་མེད་པར་ཆགས། ཉུང་མཐའ་ཡང་ང་ལ་མཚོན་ན་མེད་
པར་ཆགས། ཡང་ཐོན་ཐལ། སྔོན་ཆད་ལས་ཀྱང་ཞེ་སྐྱོ་བོ་འདུག ཧིན། ཡང་ཐོན་ཐལ། ད་
ལྟ་ནི་སེམས་ཁམས་ཆེས་མི་སྐྱིད་པའི་དུས་སྐབས་རེད། ཡང་ཐོན་ཐལ།
སི་པོ་ཐི་ཡིས་ཚི་ལེན་ཡོངས་སུ་གྱོན་ཚར། དེ་བས་ད་ལྟ་དྲོས་ཇ་རན་པ་ཐག་གིས་
ཆོད། ཅུང་ཙམ་ནས་ངས་ཡང་བསྐྱར་རང་ཉིད་ཀྱི་གྲིབ་གཟུགས་མཐོང་དུས་གལ་སྲིད་
སེམས་ཆུང་མ་བྱས་ཚེ་ང་རང་ཉིད་ཀྱིས་ཆུ་ནང་དུ་བསླུས་ཤིང་སྦངས་ནས་རུལ་མི་སྲིད་
པའི་གྲིབ་གཟུགས་དེ་དག་རྡོག་པས་བརྫི་བར་ངེས། ཡིན་ནའང་མིན་ཏེ་སྲིང་མོ། ངས་ནི
ཇི་ལྟར་བྱས་ཀྱང་དོན་དག་འདི་འདྲ་བསྒྲུབ་མི་སྲིད། ངས་གཞན་གྱིས་རང་གི་བུ་མོར་ལྟ་རྟོག་
བྱེད་དུ་འཇུག་མི་དཔེ་ངས་གཏན་ནས་མི་སྲིད།
ངས་ཁོ་ཚོར་ཇི་ལྟར་བསླབ་གཅུན་བྱ་ཐུབ་བམ་ཁྱོད་ཀྱིས་དུས་ནམ་ཡང་ཁོ་ཚོར་ང་ལ་བརྩི་
བཀུར་བྱ་མི་དགོས་བྱ་མི་དགོས་ཞེས་བསྒོ་བར་བལྟས་ན་ངས་ཁྱོད་ཀྱིས་ངེད་པ་སི་ཁང་ཚང་ལ་
མཐོང་ཆུང་བྱེད་པ་རྟོགས་མོད་ཀྱི་འོན་ཏེ་རྒྱུ་རྐྱེན་དེ་ཙམ་གྱིས་ངས་དཀའ་སྡུག་མང་པོ་མྱངས་ནས་
བསོས་པའི་བྱིས་པ་ཚོར་ང་ལ་བརྩི་བཀུར་བྱ་མི་དགོས་པའི་བསླབ་བྱ་གནང་དགོས་པ་རེད་དམ།
སྲ་ཞིང་མཁྲེགས་པའི་ཀོ་ལྷམ་གྱི་ཕྱི་རྟིང་གིས་ངའི་གྲིབ་མའི་རུས་རྐང་ཨར་འདམ་ཁྲོད་བརྫིས་པའི་
སྐབས་དེར་ངས་ཆུ་ཚོད་ཀྱི་ཐག་སྒྲ་ཐོས། ངས་སླར་ཡང་ཁུག་མའི་ནང་གི་འཕྲིན་ཡིག་དེ་གཉིས་ཀར་
ལག་སྙོབ་བྱས།
ངས་རང་གི་བུ་མོར་ཁྱོད་དམ་ཁོན་ཏིང་ངམ་ཡང་ན་གཞན་སུ་དང་གང་གིས་ཀྱང་ལྟ་རྟོག་བྱར་
འཇུག་མི་འདོད་དེ་ཐ་ན་མོས་བྱ་བ་ཐབས་རྡུགས་ཅི་འདྲ་བསྒྲུབས་ཀྱང་རུང་ཁྱོད་ཀྱིས་བལྟས་ནའང་
མོར་ལྟ་རྟོག་བྱ་དགོས་པ་རེད་དམ།
ངས་ནི་གཏན་ནས་འདི་ལྟར་བསྒྲུབ་མི་སྲིད་གཏན་ནས་མི་སྲིད། ངས་ཁྱོད་མི་
འཐད་པ་ཤེས་ཡོད་ངས་ཀྱང་མ་གཞི་ནས་སྐད་ཆ་རྣར་གཙེར་བ་དག་བཤད་མི་འདོད་མོད་འོན་ཏེ་
བུད་མེད་རྣམས་ཕན་ཚུན་ལ་མི་བཀུར་བ་ནི་རང་ཉིད་ལ་མ་བཀུར་བ་དང་མཚུངས།
ཡིན་ནའང་མོས་ཅིའི་ཕྱིར་ངའི་རྐང་བ་རང་ཉིད་ཀྱི་གྲིབ་གཟུགས་སྟེང་སྤོས་མ་ཐག་ཆུ་ཚོད་
གྲག་བྱུང་། ཡིན་ནའང་དེ་ནི་དུས་མཚམས་སྟོན་པའི་ཅོང་བརྡ་རེད། གནས་གང་དུ་ཕྱིན་ཀྱང་ངས་
ལས་སྣེ་མཐོང་མ་སོང་། ངས་ནུས་པར་འདོད་དམ། ངས་ཆོག་གམ་སྙམ་མམ།
མོས་བསམ་གཟས་ནས་བཅོས་པ་མིན་བུད་མེད་དག་གིས་བྱ་བ་སྒྲུབ་ན་འདི་ལྟར་
རེད་ལ་དེ་ཡང་མོ་ཁའེ་ཏི་ལ་དགའ་བས་མ་ཡིན་ནམ།
ལམ་སྒྲོན་ལ་ངོས་དེད་ནས་རི་གཤམ་དུ་འཐེན་པ་དང་དེ་ནས་ལ་ངོས་བརྒྱུད་དེ་
གྲོང་རྡལ་དུ་བསྲིངས། ང་རང་ཉིད་ཀྱི་གྲིབ་མའི་ལྟེ་བར་བསྐྱོད། ངས་ལག་པ་གྲིབ་མའི་
ཕྱི་རོལ་ཏུ་བསྲིངས་ཀྱང་རུང་། སྣང་བ་ཞིག་ལ་ཨ་ཕ་ངའི་རྒྱབ་ལོགས་སུ་ཙོག་འདུག་ཅིང་དབྱར་
གཞུང་དང་ཟླ་བརྒྱད་པའི་མི་སེམས་ཟང་ཟིང་བཟོ་བའི་མུན་ནག་གི་ཕྱི་རོལ་ཏུ་ལམ་སྒྲོན་དེ། ཨ་
ཕ་དང་ངེད་གཉིས་ཀྱིས་བུད་མེད་རྣམས་ཕན་ཚུན་ལ་མི་གཙེ་ཞིང་རང་ཉིད་ལའང་མི་
གནོད་པའི་ཆེད་བདག་སྐྱོང་གང་ལེགས་བྱེད་པ་ཡིན། བུད་མེད་རྣམས་ནི་འདི་ལྟར་ཏེ་མོ་
ཚོས་ངེད་ཅག་གི་འདོད་པ་བཞིན་གྱི་མི་དང་འབྲེལ་བའི་ཤེས་བྱ་རྣམ་གཞག་གང་ཡང་མི་རྟོགས་ལ་
མོ་ཚོར་ལྷན་སྐྱེས་ནས་དོགས་ཟོན་གྱི་ནུས་པ་འབའ་ཞིག་མཆིས་པར་མཚམས་ལ་ཤས་སུ་འདོད་ཐོག་
ཏུ་སྨིན་པ་རེད་མོ་ཚོ་དང་ནག་ཉེས་བར་ལ་འབྲེལ་བ་ཟབ་མོ་ཞིག་གིས་བཅིངས་པ་ནི་ནག་ཉེས་རང་
སྟེང་ལ་ཅི་ཞིག་ཆད་འདུག་པ་དེ་མོ་ཚོས་ཏན་ཏན་ཁ་གསབ་པར་འགྱུར་ལ་དཔེར་ན་གཉིད་གུང་
དུ་ཉལ་ཐུལ་རང་ཉིད་ཀྱི་ལུས་སྟེང་དུ་འགེབས་པ་ལྟར་མོ་ཚོས་ནག་ཉེས་ལ་མཐུན་རྐྱེན་ཅི་རིགས་
བསྐྲུན་ཏེ་ནག་ཉེས་རང་གི་འདོད་དོན་འགྲུབ་པར་བྱ་སྲིད་གང་ལྟར་ནག་ཉེས་ཞེས་པ་མ་གཞི་ནས་
ཡོད་ཀྱང་རུང་ལ་མེད་ཀྱང་ཆོག ལས་སྣེ་པ་ལོ་རིམ་དང་པོའི་སློབ་མ་གཉིས་ཀྱི་བར་དུ་
བཙིར་ནས་སླེབས་བྱུང་། ཁོ་ད་དུང་ཡང་ཁྲོམ་སྐོར་གྱི་འདུ་འཛི་ལས་གྲོལ་མི་འདུག ཁོས་
ཀུན་ནས་ཁྱོགས།
ང་ལ་གུས་འདུད་ཅིག་ཞུས་པ་དེར། མཐོ་རིམ་དམག་དཔོན་ཞིག་གི་བརྗིད་ཉམས་ཀྱིས་བཞག
“ངས་ཁྱོད་དང་ཁ་བརྡ་ཞིག་བྱ་དགོས།” ངས་དེ་ལྟར་བཤད་པ་དང་གོམ་མཚམས་
“ང་དང་ཟེར་རམ། ཆོག་གི བདེ་མོ། སྤུན་ཟླ་རྣམ་པ།” ཁོས་དེ་ལྟར་བཤད་རྗེས་
ཚུར་འཁོར་ནས་བསྡད། “ཁྱེད་དང་ཁ་བརྡ་བྱེད་པར་དགའ་སྤྲོ་ཆེན་པོ་བྱུང་།” འདི་ནི་
ལས་སྣེ་པ་སྟེ། མགོ་ནས་མཇུག་བར་ལས་སྣེ་པའི་ཚུགས་ཀ་ལྡན། ཁྱོད་ཀྱི་མཐའ་སྐོར་དུ་
གནས་པའི་སེམས་ཁམས་རིག་པ་བ་དེ་ཚོ་ཅི་འདྲ་རེད། ཁོ་ཚོས་བཤད་ན་ལས་སྣེ་པས་མི་
ལོ་བཞི་བཅུ་ལྷག་རིང་ལ་ཐེངས་རེའི་སློབ་མགོ་ཚུགས་དུས་མེ་འཁོར་བསུ་ཐེངས་གཅིག་
ཀྱང་བཟུར་མྱོང་མེད། ཡང་ཁོས་མིག་ཞགས་འཕངས་པ་ཙམ་གྱིས་སུ་སུ་ལྷོ་ཕྱོགས་པ་
ཡིན་ལུགས་ཤེས་ཟེར། ཁོ་ནམ་ཡང་འཆུགས་མི་སྲིད་དེ། ཁྱོད་ཀྱིས་ཁ་གདངས་ནས་ཚིག་
གཅིག་ཐལ་ཚེ། ཁོས་ཁྱོད་མངའ་སྡེ་གང་གི་ཡིན་ཚུལ་རྟོགས་པར་ངེས། ཁོར་མེ་འཁོར་
བསུ་དུས་ཆེད་དུ་གྱོན་པའི་ལྭ་བ་ཞིག་མཆིས་པ་དེ་ནི《ཨ་ཁུ་ཐང་མུའུ་ཡི་སྤྱིལ་བུ་ཆུང་
ཆུང》ཞེས་པའི་འཁྲབ་ཆས་དང་ཇི་མ་ཇི་བཞིན་རེད། དེའི་མགོ་ནས་མཇུག་བར་ལྷན་པ་
བརྒྱབ་འདུག་པ་ལྟ་བུའོ། །
“རེད་ལགས། ཁྱེད་འདི་ནས་ཕེབས་དང་། སྐུ་སྲས། ང་འདིར་ཡོད།" དེ་ལྟར་
བཤད་ཞོར་དུ་ཁྱོད་ཀྱི་རྡོག་ཁྲེས་ལེན་པ་དང་། “ཝེ། ཞ་ཞི། ལག་ཁུག་འདི་དག་འཛིན་
རོགས” ཟེར། དེའི་འཕྲོས་སུ་རྡོག་ཁྲེས་ཀྱིས་བརྩིགས་པའི་རི་ཕྲན་ཞིག་ག་ལེར་མདུན་
དུ་འགུལ་བར་བྱེད་ཅིང་། རྒྱབ་ཕྱོགས་སུ་ལོ་བཅོ་ལྔ་ཡས་མས་ཀྱི་མི་དཀར་ཞིག་མངོན་
པར་གྱུར། ཅི་དང་གང་ཡིན་མི་ཤེས་མོད་ལས་སྣེ་པས་ཁོའི་སྟེང་དུ་སླར་ཡང་ཁུག་མ་ཞིག་
བཀལ་རྗེས་ཁོ་བསྐྱོར་ནས་སྔུན་ལ་དེངས། “ཡ། མཉམ་པར་ཞོག ཐང་ལ་ལྷུང་གི་མ་
འཇུག ལགས་སོ། །སྐུ་སྲས། ཁྱེད་ཀྱིས་ཁང་བའི་ཨང་གྲངས་ང་མི་ནག་རྒད་པོར་གསུངས་
པས་ཆོག ཁྱེད་ཁང་བར་འབྱོར་ཚེ། རྡོག་ཁྲེས་གཅིག་ཀྱང་མ་ལུས་པར་སྔ་མོ་ནས་དེ་གར་
ཁྱེད་ལ་བསྒུགས་ཡོད།”
དུས་དེ་ནས་བཟུང་། ཁྱོད་རང་ཁོའི་དབང་འོག་ལ་འཇུག་པའི་བར། ཁོ་དུས་དང་
རྣམ་པ་ཀུན་ཏུ་ཁྱོད་ཀྱི་ཁང་མིག་ནང་འགྲོ་འོང་བྱེད་ཅིང་། ཁ་བརྡ་མཚམས་མི་ཆད་པར་
གློད། ཡིན་ནའང་ཁོས་གྱོན་པ་ཇེ་ལེགས་སུ་བསྒྱུར་པ་དང་བསྟུན། ཁོའི་བཟོ་ལྟའང་རིམ་
བཞིན་བྱང་ཕྱོགས་པ་ལྟ་བུར་ཆགས། མཇུག་མཐར་ཁོས་ཁྱོད་ཀྱི་ཡང་ལྗིད་ཚད་ཅིང་།
ཁྱོད་ཀྱིས་བློ་ནང་དུ་ཁུགས་པའི་ཚེ་ཁོས་ཐད་ཀར་ཁྱོད་ཀྱི་མིང་གིས་བཟུང་ནས་འབོད་པ་
ད་གཟོད་རྟོགས་ཏེ། ཁྱོད་ལ་ཁོན་ཏིང་ངམ་ཡང་ན་མིང་གཞན་ཅི་ཞིག་གིས་འཚམས་འདྲི
བྱེད་པ་རེད། ཐེངས་རྗེས་མར་ཁོ་རིག་དུས། ཁོས་གཞན་གྱིས་དོར་བའི་པུ་རུ་ཁོ་སི་རྟགས་
ཅན་གྱི་བཞག་གོས་ཆ་ཚང་ཞིག་གོན་འདུག་ལ། མགོ་བོར་ཕུ་རེན་སི་ཏོང་སློབ་ཆེན་
ནམ་ཡང་ན་གཞན་གང་གི་ཡིན་པ་ཆ་མི་འཚལ་གང་ལྟར་དར་དཀྲིས་ཅན་གྱི་ཞྭ་མོ་ཞིག་
གཡོགས་པ་དེ་ཡང་གཞན་གྱིས་བྱིན་པ་སྨོས་མེད་རེད་ཡིན་ནའང་ཁོས་རང་སྣང་གང་
ཤར་གྱིས་དེ་ནི་ཡཱ་པོ་ལེན་ཁིན་གྱི་དམག་ཞྭ་ལས་དྲས་པར་བཤད། མི་ལོ་དུ་མའི་གོང་
རོལ་ཏེ། ཁོ་ཕ་ཡུལ་ནས་སློབ་ཆེན་དུ་སླེབས་པའི་གནས་སྐབས་དེར། ལ་ཤས་ཀྱིས་ཁོ་ནི་
ལྷ་རིག་གླིང་གི་མཐར་ཕྱིན་སློབ་མ་རེད་ཟེར། ཁོས་དེའི་དོན་ཐོས་པའི་དུས་ན་དང་པོར་
དགའ་སྤྲོས་ཡོངས་སུ་བརྟས་ཤིང་གནས་ཚུལ་དེ་ག་ས་ཀུན་ཏུ་བསྒྲགས། ཕྱིས་སུ་ཁོ་རང་
ཉིད་ཀྱང་བཤད་ལུགས་དེར་ཡིད་ཆེས་པ་མིན་གྲང་། གང་ལྟར་ཁོས་མི་གཞན་ལ་ཁོ་སློབ་
ཆེན་འགྲིམ་སྐབས་ཀྱི་རིང་ཡང་རིང་ལ་དོན་གྱིས་སྟོང་པའི་ལོ་རྒྱུས་མང་པོ་བསྙད་ཅིང་།
གཤེགས་ཟིན་པའི་སློབ་དཔོན་དག་གི་ཆུང་མིང་ནས་འབོད་པར་བྱེད། སྤྱིར་བཏང་ཆུང་
མིང་དེ་དག་ཐོ་ཐུག་པ་ཕལ་ཆེར་གཅིག་ཀྱང་མ་མཆིས། ཡིན་ནའང་ལོ་རེ་བཞིན་གསར་
དུ་འབྱོར་བའི་དྭངས་གཙང་ལྷད་མེད་དང་ཁུ་སིམ་ཁེར་རྐྱང་གི་ལོ་རིམ་དང་པོ་བ་རྣམས་
ལ་མཚོན་ན། ཁོ་ནི་སློབ་དཔོན་དང་སྣེ་ཤན། གྲོགས་པོ་གང་རུང་མིན་པའི་ངེས་པ་ཡེ་ནས
མི་འདུག ངའི་བསམ་པར་ཁོ་ནི་ཡོག་ལི་དང་ཚུལ་འཆོས་ཀྱི་རིགས་སུ་སྣང་མོད། འོན་
ཀྱང་ལྷ་ཡུལ་གྱི་སྣ་བུག་ཏུ། ཁོའི་དྲི་ངན་གཞན་ལས་ལྷག་པར་འཐུལ་བའི་དཔེ་མི་སྲིད།
“ཉིན་གཉིས་གསུམ་རིང་ལ་ཁྱེད་མ་མཐོང་།” ཁོས་དེ་ལྟར་བཤད། མིག་གིས་ཕུར་
ཚུགས་སུ་ང་ལ་ཅེར་བ་དང་། ད་དུང་ཡང་དམག་མིའི་གཟི་བརྗིད་ཀྱི་སྣང་བའི་ཁྲོད་བྱིང་
འདུག “ཁྱེད་ལ་ན་ཚ་བྱུང་སོང་ངམ།”
“མིན། ངའི་ལུས་ཕུང་བདེ་ཐང་ཡིན། དོན་མེད་ངང་མ་ཁོམ་པར་བསྡད་ཡོད། འོན་
ཀྱང་། ངས་ཁྱོད་མཐོང་མྱོང་།”
“རེད་དམ།”
“ཉིན་འགའི་སྔོན་གྱི་ཁྲོམ་སྐོར་རུ་ཁག་དེའི་ཁྲོད་དུ།"
“འོ་རེད་རེད། ང་ཁྲོམ་སྐོར་ལ་ཞུགས་པ་བདེན། ང་ལ་སྤྲོ་བ་ཆེན་པོ་མེད་མོད།
དེ་ཁྱེད་ཀྱིས་ཀྱང་ལོས་ཤེས། འོན་ཀྱང་ཕྱི་རབས་པ་ཚང་མས་ང་ལ་རེ་བ་བཟུང་འདུག
དམག་མི་རྒན་པ་རེད། སྐྱེས་མ་ཚོས་ཀྱང་དམག་མི་རྒན་པའི་ངོ་གདོང་རིག་ན་འདོད་ཟེར།
ཁྱེད་ཀྱིས་ཨེ་ཤེས། དེ་བས་ང་མི་ཞུགས་ཐབས་མེད་རེད།”
“ཁི་ལོམ་པུ་ཡི་དུས་དྲན་ལའང་ཁྱོད་ཞུགས་འདུག” ངས་བཤད་རྒྱུར། “ཁྱོད་
ཀྱིས་ད་དུང་ཡེ་ཤུའི་ཆོས་ལུགས་ཀྱི་བུད་མེད་ཆང་སྤོང་ཚོགས་པའི་བཀའ་བཀོད་ལའང་
མཉན་དགོས་པ་མ་རེད་དམ། ངས་བལྟས་ན།”
“ཐེངས་དེ་ཟེར་རམ། ང་ནི་ངའི་མག་པའི་ཆེད་དུ་ཞུགས་པ་བདེན། ཁོས་གྲོང་ཁྱེར་
སྲིད་གཞུང་དུ་ལས་ཐོབ་ཅིག་བསྙེག་ན་བསམས། སྤྱིར་བཏང་གི་གད་པའི་ལས་ཀ་དེ་འདྲ་
རེད། ངས་ཁོར་སྡུད་མ་ཞིག་པང་སྟེ་གཉིད་པས་ཆོག་ཟེར་ནི་ཡིན། ཁྱེད་ཀྱིས་ང་མཐོང་
སོང་ངམ།”
“ཐེངས་གཉིས་ཀར་རིག་སོང་། བདེན།”
“ངས་ཁྱེད་ལ་འདྲི། ངས་དམག་ལྭ་གྱོན་པའི་ཉམས་འགྱུར་ཅི་འདྲ་རེད། གཟི་
བརྗིད་ཆེའམ།"
“ཧ་ཅང་བརྗིད་པོ་འདུག རུ་དཔུང་ཁྲོད་གཞན་སུ་ལས་ཀྱང་བརྗིད་པོར་མཐོང་།
ཁོ་ཚོས་ཁྱོད་དམག་དཔོན་དུ་བསྐོས་ན་རེད། ལས་སྣེ།”
ཁོས་ངའི་དཔུང་བར་ཡང་མོའི་ངང་རྡེབ། ཁོའི་ལག་པ་ནི་མི་ནག་གི་ཟུངས་ཟད་
ཅིང་རུས་ཚུགས་མེད་པ་དེའི་རིགས་སུ་སྣང་། “ཉོན་དང་། དོན་འདི་ཕྱིར་བསྒྲག་མི་རུང་།
ངས་ཁྱེད་ལ་བཤད་པས་ཅི་སྐྱོན། རྒྱུ་མཚན་ནི། གང་ལྟར་ང་ཚོ་རང་མི་ལྟ་བུ་རེད།” ཁོའི་
ལུས་ཕུང་ངའི་ཕྱོགས་སུ་ཅུང་ཙམ་བསེགས་ཏེ་མྱུར་སྟབས་ཀྱིས་བཤད་མོད། འོན་ཀྱང་
མིག་ཟུང་གཞན་དུ་འཁོར་འདུག “མིག་སྔར་ངས་བཀོད་པ་རྒྱང་ལ་འཐེན་ཡོད། སང་
ལོ་བསླེབ་ཚེ། ཁྱེད་ཀྱིས་ལྟོས་དང་། ཁྱེད་སྒུག་ནས་བསྡད་ཆོག རྗེས་སོར་ཁྱེད་ཀྱིས་ང་རུ
ཁག་ཁྲོད་ཁྲོམ་སྐོར་ལ་བསྐྱོད་པར་མཉམ་ཞོག་ཨ། ངས་ཁྱེད་ལ་དོན་འདི་ཇི་ལྟར་བསྒྲུབས་
ཚུལ་མ་བཤད་ཀྱང་ཆོག ངས་བཤད་འདོད་པ་ནི། ཁྱེད་ཀྱིས་སྐབས་དེར་ཤེས་པར་འགྱུར
ངེས། ཨ་ཕའི།" སྐབས་དེར་ཁོས་ད་གཟོད་ང་ལ་ཅེར་བ་དང་། ངའི་ཕྲག་པར་རྡེབ་ཙམ་
རྡེབ་ཙམ་བྱས། ཁོས་རྐང་བའི་ཕྱི་རྟིང་ལ་ལྗིད་ཕབ་སྟེ་ལུས་ཕུང་ངའི་འགྲམ་ནས་ཕ་རོལ་
ལ་ཡེར་དུ་བཅུག ཕར་ཕྱོགས་ནས་ང་ལ་མགོ་བོ་ལྡེམ་ཞོར། “རེད་ལགས། སྐུ་ཞབས། ལོ་
གསུམ་གྱི་སྔོན་ང་དམངས་གཙོ་ཏང་གི་རྗེས་སུ་འབྲངས་པ་ནི་རང་དགར་འབྲངས་པ་ག་
ལ་ཡིན། ངའི་མག་པས་གྲོང་ཁྱེར་སྲིད་གཞུང་གི་ཕོགས་ཟ་བཞིན་ཡོད། ངས་ནི་རེད་
ལགས། སྐུ་ཞབས། གལ་སྲིད་དམངས་གཙོ་ཏང་ལ་རྒྱབ་སྐྱོར་བྱས་ཏེ་ངའི་མག་པས་ལས་
ཀ་རེག་ཚེ་ང་ལ་མཚོན་ན། ཁེ་ཉིན་ནས་བརྩིས་ཏེ་ད་དུང་ལོ་གཅིག་བགོར་ཚེ། ཁྱེད་
ཀྱིས་སྲང་ལམ་གྱི་གྲུ་ཁ་ཀན་ནས་ལྟོས་སྡོད་དང་།”
“དེ་ལྟར་ཡིན་པར་སྨོན། ཁྱོད་ལའང་མཐོང་ཆེན་སྤྲད་ན་འགྲིག ལས་སྣེ། རེད།
ངས་དྲན་བྱུང་།” ངས་ཁུག་མ་ལས་འཕྲིན་ཡིག་གློངས་རྗེས། “སང་ཉིན་ཁྱོད་ངའི་ཉལ་
ཁང་དུ་སོང་སྟེ། འཕྲིན་ཡིག་འདི་ཧྲི་ལི་ཧྥུ་ལ་སྤྲོད་རོགས། ཁོས་ཁྱོད་ལ་རྔན་པ་གང་རུང་
སྟེར་ངེས། ཡིན་གཅིག་མིན་གཉིས་སང་ཉིན་ལ་སྒུག་དགོས། གོ་སོང་ངམ།”
ཁོས་འཕྲིན་ཡིག་བླངས་ཏེ་ནན་ནན་ཏིག་ཏིག་སྒོས་བལྟས། “ཁ་སྦྱར་འདུག”
“འོ་ལེ། ནང་དུ་ངས་བྲིས་པའི་ཡི་གེ་ཡོད། སང་ཉིན་མ་གཏོགས་བལྟ་མི་རུང་།”
“ཡ།” ཁོས་ཡིག་སྐོགས་ལ་ཧྲིག་པ་དང་སྦྲགས། ཁ་ཤ་ཡར་བརྫེས། “ཁྱེད་ཀྱིས་ང་
ལ་དངོས་པོ་ཞིག་སྟེར་ཟེར་བ་མིན་ནམ།”
“ཡོད། ངས་ཁྱོད་ལ་གྲ་སྒྲིག་བྱས་པའི་ལེགས་སྐྱེས་ཡིན།”
དུས་འདིར་ཁོས་ང་ལ་ཅེར་འདུག ཉི་འོད་ཁྲོད་ཡིག་ཤུབས་དེས་ཁོའི་ལག་པ་སྔར་
ལས་ཇེ་དཀར་དུ་བཏང་། ཁོའི་མིག་འབྲས་འཇམ་ཞིང་མཉེན་ལ། འཇའ་སྐྱི་དང་ཁམ་
སྨུག་གང་ཡིན་འབྱེད་པར་དཀའ། གློ་བུར་ངང་། མི་དཀར་གྱི་ཕྱི་མཛེས་ནང་སྟོང་ལྟ་བུའི་
ས་གོས་དེའི་ལྟག་རྒྱབ་ཏུ། མི་དཀར་གྱི་ཆབ་སྲིད་དང་ཧྭ་ཧྥུ་སློབ་ཆེན་གྱི་རྫིག་ཉམས་
དེའི་ལྟག་རྒྱབ་ཏུ། ངས་ལའོ་སི་ཁུ་སི་ཡིས་ང་ལ་ཅེར་འདུག་པ་མཐོང་། བག་འཁུམས་དང་
ལྐོག་གྱུར། ཁ་ཚིག་མི་གསལ་ལ་ཡིད་སྐྱོ་བའི་ལའོ་སི་ཁུ་སི་མཐོང་བྱུང་། “ཁྱེད་ཀྱིས་ང་མི་
ནག་རྒད་པོར་ཀུ་རེ་བརྩེས་པ་མིན་ནམ།”
“ངས་ཀུ་རེ་མི་རྩེ་བ་ཁྱོད་ཀྱིས་ལོས་ཤེས། འོ་ན་ལྷོ་ཕྱོགས་པ་སུ་ཞིག་གིས་ཁྱོད་ལ་
ཀྱལ་ཀ་བསླངས་མྱོང་ངམ།”
“ཁྱེད་ཀྱིས་བཤད་པ་བདེན། ལྷོ་ཕྱོགས་པ་ཚང་མ་སྐུ་དྲག་མི་དྲག་དག་དག་རེད།
འོན་ཀྱང་ཁོ་ཚོ་དང་མཉམ་དུ་འཚོ་བ་རོལ་ཐབས་མི་འདུག”
“ཁྱོད་ཀྱིས་ཚོད་ལྟ་བྱས་མྱོང་ངམ།” ངས་དེ་ལྟར་བཤད། ཡིན་ནའང་ལའོ་སི་ཁུ་སི་
མི་སྣང་བར་གྱུར། ལས་སྣེ་པས་སླར་ཡང་དུས་ཡུན་རིང་བོར་སྦྱོང་བརྡར་བྱས་ཤིང་གཞན་
མདུན་དུ་ཇི་ལྟར་སྡོད་པའི་རང་ཉིད་ཀྱི་ཚུགས་ཀ་དེ་མངོན་པར་བྱས། དེ་ནི་ང་རྒྱལ་དང་
ཚུལ་འཆོས། རྩིང་རགས་ཀྱི་ཆ་ཉུང་ཙམ་འདྲེས་པ་ཞིག་རེད།
“ངས་ཁྱེད་ལྟར་བསྒྲུབ་ངེས་ཡིན། ཨ་ཕའི།"
“སང་ཉིན་མ་སླེབས་བར་བསྐྱལ་མི་ཆོག སེམས་ལ་ཟུངས།”
“འོ་ཡ།” ཁོས་བཤད་རྒྱུར། “ངས་སྔ་མོ་ནས་ཤེས་ཡོད། ཨ་ཕའི། ཨིན།”
“ངའི་རེ་བར་” ངས་དེ་ལྟར་བཤད། ཁོས་མཐོ་ས་ཞིག་ནས་ང་ལ་བལྟས་ཤིང་།
བྱམས་བརྩེ་དང་སྒམ་བརླིང་གི་མདོག་ཤར་འདུག གློ་བུར་དུ་ངས་ལག་པ་ཕར་བརྐྱངས་
ཏེ་ངེད་གཉིས་ལག་འཇུ་བྱས། ཁོར་གཟི་བརྗིད་ཀྱི་ཉམས་དང་ལྡན་ལ། གྲོང་ཁྱེར་སྲིད་
གཞུང་དང་དམག་དཔུང་གི་རྨི་ལམ་ཁྲོད་འགྲེང་ཞིང་སུས་ཀྱང་བསྒྲུན་ཐབས་བྲལ་བའི་
མཐོ་ཚད་དེ་མཆིས། “ཁྱོད་ནི་མི་བཟང་ཞིག་རེད། ལས་སྣེ། ངའི་རེ་བར་ཁྱོད་ཀྱིས་
ནམ་དུས་ཡིན་ཡང་ན་གཞོན་མང་པོར་རོགས་སྐྱོར་བྱེད།”
“ངས་རྟག་པར་ཕ་རོལ་པོར་ཡར་སེམས་བཅངས་པ་ཡིན།” ཁོས་བཤད་རྒྱུར། “ངས་
མི་རྣམས་ལ་རབ་འབྲིང་ཐ་གསུམ་གྱི་དབྱེ་བ་གཏན་ནས་བཀར་མ་མྱོང་། ང་ལ་མཚོན་ན་
མི་ནི་མི་རང་རེད་དེ། གནས་གང་དུ་ངོ་ཤེས་ཀྱང་ཆོག”
“ངའི་རེ་བར་ཁྱོད་ནམ་ཡང་དེ་རིང་དང་འདྲ་བར་སྨོན།”
“ང་ན་གཞོན་ཚོ་དང་གཤིབས་བདེ་མོ་ཡིན། ཁོ་ཚོས་ཀྱང་ང་བརྗེད་མི་སྲིད།” ཁོས་
དེ་ལྟར་བཤད་ཞོར་ཡིག་ཤུབས་དེ་འཕྱར་ཙམ་བྱས། ཁོས་འཕྲིན་ཡིག་ཁུག་མར་བསྡུས་
རྗེས་གཡོགས་ལྭ་བསྣོལ། “ཡིན་ལགས། སྐུ་ཞབས།” ཁོས་བཤད་རྒྱུར། “ང་ལ་རྣམ་ཀུན་
གྲོགས་བཟང་བོ་ཉུང་རྒྱུ་མེད།”
ཅོང་བརྡ་སླར་ཡང་གྲག དེ་ནི་དུས་ཚོད་ཕྱེད་ཀ་འདས་པའི་བརྡ་རེད། ང་རང་ཉིད་
ཀྱི་གྲིབ་མའི་ལྟེ་བར་འགྲེངས་ཤིང་།
ཅོང་བརྡ་དེ་ཉི་ཐིག་དེད་ནས་ཐ་རེ་ཐོར་རེ་དང་གཡོ་
འགུལ་བྲལ་བའི་ལོ་མ་ཆུང་ཆུང་བརྒྱུད་ཅིང་མཆེད་པར་ཉན། ཡང་ནས་ཡང་དུ། ལྷིང་
འཇགས་དང་ཞི་འཇམ་ངང་། ཡང་ནས་ཡང་དུ། ལྷིང་འཇགས་དང་ཞི་འཇམ་ངང་།
བག་གསར་གྱི་ཟླ་འགའི་རིང་ལའང་། ཅོང་བརྡའི་ཁྲོད་སྟོན་གྱི་དྲི་ངད་འཐུལ། སྒེའུ་གཤམ་
གྱི་ས་རུ་ཉལ་ནས་འོ་དོད་འབོད། ཁོས་མོར་བལྟས་མ་ཐག་ཡོད་ཚད་རྟོགས་པར་གྱུར།
བྱིས་པའི་ངག་ལས། ལམ་སྒྲོན་དེ་དག་ཅོང་བརྡ་གྲག་མཚམས་བཞག ང་འོར་གྱིས་
སྦྲག་ཁང་དུ་ཕྱིན། ངས་རང་ཉིད་ཀྱི་གྲིབ་མ་སྲང་བར་དུ་བསྐྱུར། ཐུར་དུ་བབས་རྗེས་ལ་རུ་
འཛེགས་ཏེ་གྲོང་རྡལ་དུ་བགྲོད་པ་ནི་གྱང་ངོས་ལ་བཀལ་བའི་གློག་སྒྲོན་རེ་རེ་བཞིན་གཅིག་ལས་
གཅིག་མཐོ་བར་སྣང༌། ཨ་ཕས་བཤད་ན་མོ་ཁའེ་ཏི་ལ་དགའ་བའི་རྐྱེན་གྱིས་མོས་ནི་མི་
གཞན་གྱི་སྐྱོན་ཆར་བརྟེན་ནས་མི་རྣམས་ལ་དུང་སེམས་སྟོན་པ་རེད་ཟེར། ཨ་ཞང་མའོ་
ལའེ་ཡིས་རྐང་བ་གཅལ་ནས་འགྲེང་ཞིང་། ལག་པ་ཡ་གཅིག་མེ་ཁ་ནས་ཕར་མི་སྣུར་ཀ་
མེད་བྱུང་། དེ་ལྟར་ན་ཁོས་ད་གཟོད་ཆང་ཕོར་བཏེགས་ནས་ཡེ་ཤུའི་འཁྲུངས་སྐར་ལ་བཀྲ་
ཤིས་སྨོན་འདུན་ཞུས་ཆོག ཅེ་སུང་རྒྱུག་ཅིང་འདུར་གྱིན་ཐང་ལ་འདྲེད། ཁོས་ལག་ཟུང་
ཁུག་མར་བཅུག་པས་ན། ཝེ་ཨར་ཧྲིས་ཡོང་ནས་ཡར་པང་རག་བར། གཤོག་ཟུང་བཀྱིགས་
པའི་ཁྱིམ་བྱ་བཞིན་ཐང་ལ་ཉལ། ཁྱོད་ཀྱིས་ལག་པ་ཕྱིར་བླང་ན་མི་ཆོག་གམ་དེ་ལྟར་ན་
ཁྱོད་རྒྱུག་པའི་ཚེ་ཐང་ལ་འགྱེལ་མི་སྲིད། འགུལ་སླེའི་ནང་དུ་ཡར་འགྲིལ་མར་འགྲིལ་
བྱས་ཏེ་ཀླད་པའི་ཕྱི་ལྟག་ཀྱང་ལེབ་ལེབ་ཏུ་བཏང་སོང་། ཁའེ་ཏི་ཡིས་ཅེ་སུང་ལ་བཤད་
དོན་འདི་ནི་ཝེ་ཨར་ཧྲིས་ཀྱིས་སྨྲས་པ་ཡིན་ཏེ་ཨ་ཞང་མའོ་ལའེ་ཡིས་ལས་ཀ་ཅི་ཡང་མི་
སྒྲུབ་པ་ནི་ཆུང་དུས་འགུལ་སླེའི་ནང་ཡར་འགྲིལ་མར་འགྲིལ་བྱས་ནས་ཀླད་པའི་ཕྱི་ལྟག་
ལེབ་ལེབ་ཏུ་བཏང་བས་རེད།
ཧྲི་ལི་ཧྥུ་རྐང་ལམ་དེད་ནས་སླེབས། ལུས་ཕུང་རྒྱགས་པོ་དེ་ཁྱར་ཁྱོར་ངང་ཧ་
ཅང་གཟབ་ནན་སྒོས་ཡོང་གིན་འདུག ལམ་ལམ་འཚེར་བའི་སྡོང་ལོའི་གྲིབ་གཟུགས་
ཁྲོད་ཁོའི་མིག་ཤེལ་ལས་ལྡོག་འོད་རབ་དང་རིམ་པར་འཕྲོས་ཤིང་། རྫིང་བུ་ཆུང་ཆུང་
གཉིས་དང་འདྲ།
“ངས་ལས་སྣེ་ལ་ཡི་གེ་ཞིག་བྱིན་ཡོད། ཁོ་འདི་གར་ཅ་ལག་ཁ་ཤས་ལེན་དུ་ཡོང་
ངེས། ང་དེ་རིང་ཕྱི་དྲོར་ཉལ་ཁང་དུ་མེད། དེ་བས་ཁྱོད་ཀྱིས་སང་ཉིན་ཁོར་སྟེར་རོགས།
ཆོག་གམ།”
“ལོས་ཆོག” ཁོས་ང་ལ་ཅེར་ཏེ། “ཝེ། དོན་དམ་པར་ཁྱོད་ཀྱིས་དེ་རིང་ཅི་ཞིག་
བྱེད་ཀྱིན་ཡོད། ལྭ་བ་གྲ་དག་གོན་ཏེ་ཡར་མར་གང་སར་ཉུལ། ཨ་ན་མ་ན་རྒྱ་གར་གྱི་
ཡུགས་མོས་གསོན་དུར་ལ་སྒུག་པ་དང་མཚུངས། ཁྱོད་སྔ་དྲོའི་སེམས་ཁམས་རིག་པའི་
སློབ་ཁྲིད་ལ་ཞུགས་སམ།”
ངས་ཅི་ཡང་མ་ལས། སང་ཉིན་ཁོར་བྱིན། ཤེས་སོང་ངམ།”
“ཁྱོད་ཀྱིས་ཅི་ཞིག་བཟུང་ཡོད།”
“གང་ཡང་མིན། ཀོ་ལྷམ་ཆ་གཅིག་ཡིན། ལྷམ་མཐིལ་ད་རུང་བརྒྱབ་ཚར་མེད།
ངེས་པར་དུ་སང་ཉིན་ཁོར་སྟེར་རོགས། གོ་སོང་ངམ།”
“འོ་ཡ། གོ་སོང་། རེད། སྒྲོག་ཙེའི་སྟེང་དུ་འཕྲིན་ཡིག་ཅིག་འདུག ད་ནངས་ཁྱོད་
ཀྱིས་བླངས་སོང་ངམ།”
“མ་བླངས།”
“སྒྲོག་ཙེའི་ཐོག་ན་ཡོད། སའེ་མི་ལ་མི་སི་ཡིས་སྤྲིངས་པ་རེད།” ཤིང་རྟ་པས་དུས་
ཚོད་བཅུའི་སྔོན་དུ་བསྐྱལ་འདུག”
“ཡ། ང་སོང་ནས་ལེན་ངེས། ཡིན་ནའང་ད་ཐེངས་མོས་རྫུ་རྟགས་ཅི་ཞིག་བསྟན་
ཡོད་པ་མི་ཤེས།”
“ངས་བལྟས་ན་ད་དུང་ཡང་རོལ་མོའི་འཁྲབ་སྟོན་ཐེངས་གཅིག་སྤེལ་འཆར་འདྲ།
ཏིང་ཏིང་ཏིང་ཅེ་ལ་ཏི་ཏིང་ཏིང་ཏིང་། 'རྔ་དེ་ཤེད་ཀྱིས་རྡུངས་དང་། ཁོན་ཏིང་།' ལྷ་ཆེན
ལགས། ང་ནི་སྐུ་དྲག་མི་དྲག་གི་ཁྱིམ་རྒྱུད་མིན་པས་དགའ་བ་ལ་ཨང་།” ཁོ་མུ་མཐུད་དུ་
སྔུན་ལ་སྐྱོད། ཁོས་སེམས་ཆུང་ནེམ་ཆུང་སྒོས་དཔེ་ཆ་ལག་ཏུ་ཐོགས་ཤིང་། ལུས་པོར་ཚོ་
བུད་ནས་མིག་ལ་གཟན་ནའང་ནན་ཏུར་གྱི་ཉམས་ཤིག་ཐོད་འདུག ལམ་སྒྲོན་དེ་དག ཁྱོད་
ཀྱིས་བལྟས་ན་དེ་འདྲ་རེད་དམ་རྒྱུ་མཚན་ནི་ངེད་མེས་པོ་གོང་མའི་རིང་ལ་ཁུལ་དཔོན་
གཅིག་དང་དམག་དཔོན་གསུམ་སྐྱེས་ཤིང་ཨ་མའི་ཁྱིམ་རྒྱུད་དུ་ཅི་ཡང་མེད་པས་ལན་ནམ།
མི་གསོན་པོ་སུ་ཞིག་མི་ཤི་བོ་གང་ལས་སྟོབས་ཆེ་ནའང་གསོན་པོའམ་ཤི་བོ་གང་
ཡང་རུང་བ་དེ་གསོན་པོའམ་ཤི་བོ་གཞན་ལས་སྟོབས་ཆེ་རབས་མེད་འོན་ཏེ་ཨ་མའི་ཀླད་
པར་སྲ་འཐས་ཀྱི་ལྟ་སྟངས་ཤིག་ཆགས་འདུག ཚར་ཐལ། ཚར་ཐལ། དེ་ལྟར་ན་ང་ཚོ་ཚང་མར་
དུག་ཕོག་པ་རེད་ཁྱོད་ཀྱིས་ནག་ཉེས་དང་ཀུན་སྤྱོད་གཉིས་དཀྱུས་གཅིག་ཏུ་སྦྲགས་ནས་
བཤད་སོང་བུད་མེད་རྣམས་ཀྱིས་དེ་ལྟར་མི་འདོད་དེ་ཁྱོད་ཀྱི་ཨ་མས་དྲན་པ་ནི་ཀུན་སྤྱོད་
ཀྱི་གནད་དོན་རེད་མ་གཏོགས་དོན་དེ་ནག་ཉེས་དང་འབྲེལ་མིན་ཐད་མོས་གཏན་ནས་
བསམ་བློ་གཏོང་གིན་མེད།
ཅེ་སུང”ང་ངེས་པར་འགྲོ་དགོས་བྱིས་པ་གཞན་དག་ཁྱོད་ཀྱིས་བདག་སྐྱོང་བྱོས་ངས་
ནི་ཅེ་སུང་ཁྲིད་དེ་སུས་ཀྱང་ངོ་མི་ཤེས་པའི་གནས་ཤིག་ཏུ་སོང་རྗེས་བདེ་བླག་ངང་འཚར་
ལོངས་འབྱུང་བ་དང་དོན་དག་འདི་ཐམས་ཅད་བརྗེད་དུ་འཇུག་རྒྱུ་ཡིན་བྱིས་པ་གཞན་
སུ་ཡང་ང་ལ་གཏན་ནས་དགའ་མ་མྱོང་ཁོ་ཚོ་ཚང་མར་ཁང་ཕུ་སུང་ཚང་གི་སྒེར་སེམས་
དང་ང་རྒྱལ་གྱི་རྒྱུད་འདྲེས་འདུག་ཡིན་ནའང་ཅེ་སུང་ཁོ་ན་ནི་ངས་བློ་གཏད་ཆོག་ཅིང་
སྐྲག་མི་དགོས་ས་གཅིག་པུ་ཡིན།
ཉོག་གཏམ་ཅེ་སུང་བྱིས་པ་ཡ་རབས་ཤིག་ཡིན་ངས་ད་ཅི་ཁྱོད་ཀྱི་ལུས་ཕུང་ཇེ་
བདེར་སོང་རྗེས་ཁའེ་ཏི་ཁྲིད་ནས་ཧྥུ་རན་ཆི་ལི་ཁིར་སོང་ན་སྙམ།
འོ་ན་ཅེ་སུང་བསྐྱུར་ཚེ་ཁྱིམ་དུ་མི་གཞན་མེད་དེ་ཁྱོད་དང་མི་ནག་ཚོ་ལས་མ་འདས།
མོས་ནམ་ཞིག་ཁོ་བརྗེད་པར་འགྱུར་སྲིད་ལ་དུས་དེའི་ཚེ་གཏམ་མི་ཁ་ཐམས་ཅད་
ཀྱང་རང་བཞིན་ཤུགས་ཀྱིས་གར་སོང་ཆ་མེད་དུ་ཡལ་འགྲོ་བ་རེད། ཚྭ་འདམ་གཞུང་ན་
འཆི་བ་མི་མངའ།
དེ་མིན་ངས་མོར་སྐྱེས་པ་ཞིག་བཙལ་ཐུབ་པར་ཡང་ལ་ཐང་མེད། ཚྭ་འདམ་གཞུང་ན་
འཆི་བ་མི་མངའ།
གློག་འཁོར་ཉེ་བར་ལྷགས་ཏེ་ཁ་བསྒགས། བར་སྣང་མཐོངས་སུ་དུས་ཕྱེད་སྟོན་པའི་
ཅོང་བརྡ་གྲག་ཅིང་མཆིས། ང་གློག་འཁོར་དུ་བུད་རྗེས་སླར་ཡང་ལམ་ལ་ཆས། གློག་
འཁོར་གྱི་སྐད་སྒྲས་ཅོང་བརྡ་ཟིལ་གྱིས་མནན། མ་རེད། དེ་ནི་ཁུགས་པ་གསུམ་སྟོན་པའི་
ཅོང་བརྡ་རེད། འདི་ལྟར་བཤད་ན་དུས་ཚོད་བཅུ་གཉིས་བསླེབ་རག་བར་སྐར་མ་བཅུ་
མ་གཏོགས་ལྷག་མི་འདུག ད་ནི་ཧྭ་ཧྥུ་དང་ཁ་འབྲལ་བར་བྱ། ཁྱོད་ཀྱི་ཨ་མའི་ཕུགས་
བསམ་ནི་ཁྱོད་ཧྭ་ཧྥུ་འགྲིམ་རྒྱུ་དེ་རེད་ལ་དེའི་སྟབས་ཀྱིས་པན་ཅི་ཡི་རྩྭ་ར་མི་བཙོང་ཐབས་མེད་བྱུང་།
ངས་ནག་ཉེས་ཅི་ཞིག་བསགས་པ་ཡིན་ནམགནམ་རྒན་མས་ང་ལ་བྱིས་པ་འདི་
འདྲ་ཞིག་བསོ་རུ་བཅུག་དོན་པན་ཅི་མེན་གཅིག་པུས་ང་སྡུག་ལ་གཏད་པས་ཆོག་དེའི་
ཁར་ད་ལྟ་མོའི་དོན་དག་ཀྱང་ལྷང་ལ་བུད་མོས་རང་ཉིད་ཀྱི་ཨ་མར་བརྩེ་བ་ཏིལ་ཙམ་
ཡང་བཅངས་མེད་ངས་ལྡོག་སྟེ་མོའི་ཆེད་དུ་དཀའ་ལས་ཅི་འདྲ་བརྒྱབ་སེམས་ཚེགས་
གང་འདྲ་བྱས་མོའི་ཆེད་དུ་ཡོད་ཚད་བློས་གཏོང་གི་གྲ་སྒྲིག་འཚག་ཡོད་པར་མ་ཟད་ཐ་
ན་དམྱལ་བའི་འཕྲང་ལམ་ཡང་འགྲིམས་འོན་ཏེ་མོ་སྐྱེས་མ་ཐག་ནས་ང་ལ་ལྟ་སྟངས་
ཡན་གར་བ་ཞིག་བཟུང་འདུག་མཚམས་མཚམས་སུ་ངས་མོར་བལྟས་ཏེ་འདི་ནི་ངའི་
བྱང་ཁོག་ནས་ཐོན་པ་ཡིན་ནམ་སྙམ་ཅེ་སུང་ཁོ་ད་གཟོད་ངའི་ཤ་ཁྲག་གཅིག་པུ་ཡིན་
ཐེངས་དང་པོར་ངས་ཁོ་པང་དུ་བླངས་པ་ནས་བཟུང་ཁོས་ང་ལ་པྲ་ཆལ་ཅི་ཡང་བྱས་མྱོང་
ལ་སྐབས་དེར་ངས་ཁོ་ནི་ངའི་དགའ་བ་དང་ལྟུང་བཤགསྋཀྱི་འབྱུང་ཁུངས་ཡིན་པ་ཤེས་
མ་གཞིར་ངས་པན་ཅི་མེན་ཁོ་ངའི་ཉེས་ཆད་ལྕི་མོ་དེ་རེད་བསམས་ལ་ཁོ་བུ་ལོན་འདེད་
དུ་ཡོང་དོན་ཡང་ངས་རང་ཉིད་དམན་སར་བཞག་ནས་ང་ལས་ལྡབ་གཅིག་གིས་མཐོ་
བར་སྙེམས་པའི་སྐྱེས་པ་ཞིག་དང་གཉེན་བསྒྲིགས་པས་ལན་ཡིན་ནའང་ངས་དེའི་ཆེད་
དུ་མི་སུར་ཡང་ངན་ཁག་དཀྲི་བཞིན་མེད་ང་བྱིས་པ་གཞན་ལས་པན་ཅི་མེན་ལ་དགའ་
དོན་ཡང་འདིར་ཐུག་ཡོད་དེ་རྒྱུ་མཚན་ནི་ང་རང་ཉིད་ཀྱི་བྱས་ཉེས་ཡིན་པས་རེད་ཅེ་
སུང་གིས་དུས་ནམ་ཡང་ང་སེམས་ཁུར་ལ་གཏོད་ནའང་ད་ལྟ་ངས་རང་ཉིད་ཀྱི་ཉེས་པ་ད་
དུང་དག་མེད་པ་ཤེས་ཡོད་ད་ལྟ་ངས་རང་ཉིད་མ་ཟད་ཁྱོད་ཀྱིས་བཟོས་པའི་ནོར་འཁྲུལ་
དང་ཁྱོད་ཀྱི་གང་བྱས་ཐམས་ཅད་གཞན་ཡང་ཁྱོད་ཅག་རླབས་ཆེན་གྱི་མི་སྣ་དག་གིས་
ང་ལ་བསྐྱུར་བའི་ནག་ཉེས་བཅས་ཀྱི་དོན་དུ་འགྱོད་བཤགས་འབུལ་དགོས་ཡིན་ནའང་
ཁྱོད་ཀྱིས་ཀྱང་དོན་འདི་མ་ལུས་པར་འགན་འཁུར་དགོས་ཁྱོད་ཀྱིས་རྣམ་ཀུན་རང་ཉིད་
ཀྱི་ཤ་ཁྲག་ལས་ཆད་པ་དག་གི་ནོར་འཁྲུལ་ལ་འགེབས་སྲུང་བྱེད་མོད་མཐར་འཆུགས་
པ་མཐའ་དག་ཅེ་སུང་ལས་མ་འདས་མདོར་དེད་ན་ཁོ་ནི་ཁང་ཕུ་སུང་ཚང་གི་རེད་ཟེར་
བ་ལས་པ་སི་ཁང་ཚང་གི་མི་རབས་ཚ་རྒྱུད་རེད་ཅེས་བཤད་ཀྱང་རུང་དོན་དུ་ཁྱོད་ཀྱི་བུ་
མོའམ་ངའི་བུ་མོ་ཆུང་བའམ་ཡང་ན་ངའི་གཅེས་མ་སྟེ་མོའང་བློ་རིག་བཀྲ་ཞིང་གསལ་བ་
ཞིག་ཡིན་པའི་ངེས་པ་མ་མཆིས་ང་རང་མོ་གསར་ཡིན་པའི་སྐབས་དེར་ང་ལ་ཁྱོད་ལྟར་
གྱི་ལས་བསོད་མེད་ང་ནི་རུས་ལ་པ་སི་ཁང་ཟེར་བའི་མི་སེར་དཀྱུས་མ་ཞིག་སྟེ་ང་ལ་ཐོབ་
པའི་ཁྱིམ་སློབ་ནི་འདི་འདྲ་རང་རེད་བུད་མེད་ཅིག་ལ་མཚོན་ན་ཡ་ཡོ་མེད་པའི་དྲང་
ལམ་ཞིག་གཏན་ནས་མེད་ཡང་མིན་ན་ཡ་རབས་ཚུལ་ལྡན་གྱི་བུད་མེད་ཅིག་བྱ་བའམ་
ཡང་མིན་ན་མདོ་མེད་འཆལ་སྤྱོད་ཀྱི་བུད་མེད་ཅིག་བྱ་བ་དེ་ཡིན་འོན་ཏེ་ཁའེ་ཏི་བྱིས་
པ་རློན་ནུ་ཡིན་དུས་ངས་མོ་རུམ་ལ་བཟུང་ཞིང་དེའི་ཚེ་མོ་འདི་ལྟར་ཐ་ཤལ་དུ་འགྱུར་བ་
ངའི་རྨི་ལམ་དུའང་འཁོར་མ་མྱོང་ཁྱོད་ཀྱིས་ཨེ་ཤེས་ངས་མོའི་མིག་མདངས་ལ་བལྟས་པ་
ཙམ་གྱིས་དོན་གྱི་མཐིལ་བརྟོལ་ཐུབ་ཁྱོད་ཀྱིས་མོ་རང་ངོས་ནས་ཁྱོད་ལ་བཤད་རྒྱུ་རེད་
སྙམ་མོད་ཡིན་ནའང་མོས་མི་བཤད་པ་ཐག་གིས་ཆོད་མོའི་དཔོག་དཀའ་བའི་གཤིས་རྒྱུད་
དེ་ཁྱོད་ཚོས་ཤེས་མི་སྲིད་ངས་ནི་མོས་དོན་དག་ཅི་ཞིག་བསྒྲུབས་པ་རྟོགས་ཏེ་དེ་དག་མ་
ལུས་ཁྱོད་ལ་བསྙད་པ་ལས་ང་རང་འཆི་ན་དགའ་དོན་ངོ་མར་ཡིན་རྒྱུ་ནི་འདི་འདྲ་རེད་
ཆོག་གི་ཁྱོད་ཀྱིས་ཅེ་སུང་ལ་འཁང་ར་བྱས་ཀྱང་ཆོག་ཡང་ན་ངས་ཁོ་མངགས་ཏེ་མོར་ལྟ་
རྟོག་བྱར་བཅུག་པར་སྡིགས་མོ་བོར་ཡང་རུང་དངོས་གནས་དེ་ལྟར་ན་ཅི་དང་གང་ཞིག་
མི་འགྲིག་པའི་ཟོལ་མཆིས་མོད་འོན་ཀྱང་ཁྱོད་ཀྱིས་ཁྱོད་རང་གི་བུ་མོ་ངན་ལང་ལ་བཏང་
བ་རེད་ངས་ཁྱོད་ཅེ་སུང་ལ་མི་དགའ་བ་གསལ་མི་གཞན་པས་ཅེ་སུང་ལ་ངན་གཏམ་ན་
ཁྱོད་ནམ་ཡང་ཡིད་ཆེས་པར་འགྱུར་རེད་ཡ་ཁྱོད་ཀྱིས་སྔོན་ཆད་མའོ་ལའེ་ལ་ཁྲེལ་དགོད་
བྱེད་པ་ནང་བཞིན་ད་ལྟ་ཁོར་ཁྲེལ་དགོས་མི་བྱེད་པ་རེད་ཁྱོད་ཀྱིས་དེང་ཕྱིན་ང་ལ་བརྙས་
བཅོས་བྱ་མི་ཆོག་སྟེ་ཁྱོད་ཀྱི་བུ་མོས་ང་ལ་གཙེས་པ་ཁོ་ནས་ཆོག་གང་ལྟར་ང་རང་མི་
འགྱང་བར་མི་ཡུལ་དང་ཁ་འབྲལ་བར་འགྱུར་ལ་དེའི་ཚེ་ཅེ་སུང་ཁོར་དགའ་མཁན་དང་
སྐྱོང་མཁན་གཅིག་ཀྱང་མེད་ངས་ཉིན་བཞིན་ཁོར་བལྟས་ནས་ནམ་ཞིག་ཁང་ཕུ་སུང་
ཚང་གི་གཤིས་རྒྱུད་དེ་ཁོའི་ལུས་སྟེང་ནས་མངོན་དུ་འགྱུར་བར་ཞེད་སྣང་སྐྱེས་མཚམས་
དེར་ཁོའི་ཨ་ཆེ་ཡང་མོའི་ཅི་ཞིག་ཟེར་རམ་ཁྱོད་ཀྱིས་མི་དེ་མཐོང་མྱོང་ངམ་ཁྱོད་ཀྱིས་ཐ་
ན་ང་སོང་ནས་མི་དེ་རྩད་གཅོད་པར་བཀག་འགོག་བྱེད་པ་དེ་ནི་ངའི་ཆེད་དུ་མ་ཡིན་
ལ་ངས་མི་དེ་མཐོང་ཡང་མཐོང་མི་འདོད་དོན་དམ་པར་དེ་ནི་ཁྱོད་ཀྱི་ཆེད་དང་ཁྱོད་ལ་
སྲུང་སྐྱོབ་བྱ་ཆེད་ཡིན་འོན་ཏེ་ཁྱོད་ཀྱིས་ང་ལ་ཚོད་ལྟ་ཙམ་ཡང་བྱར་མ་བཅུག་འོ་ན་མི་
སུ་ཞིག་གིས་ཁྱོད་ཀྱི་རུས་རྒྱུད་གཙང་མར་བདག་དམ་བྱ་ནུས་སམ་ང་ཚོ་རྒྱབ་ལག་བྱས་
ནས་དྲང་བོ་དྲང་རྐྱང་གིས་བསྡད་ཚེ་ཡིན་ནའང་མོས་ནི་ཁྱོད་ཀྱི་མཚན་སྙན་གྲགས་ལ་
གནོད་པར་མ་ཟད་ཁྱོད་ཀྱི་བྱིས་པ་ཚོས་རྔུབ་པའི་མཁའ་དབུགས་ཀྱང་བརྫད་པ་མ་མཐོང་
ངམ་ཅེ་སུང་ཁྱོད་ཀྱིས་ང་ངེས་པར་འགྲོ་རུ་ཆུགས་ངས་དངོས་གནས་དྲང་གནས་བཟོད་
ཐབས་བྲལ་ངས་ཅེ་སུང་འཁྲིད་ལ་འགྲོ་གཞན་བྱིངས་ཁྱོད་ལ་དབང་ཁོ་ཚོ་ངའི་ཤ་ཁྲག་
མིན་གྱི་ཅེ་སུང་གཅིག་པུ་ཡིན་ཁོ་ཚོ་ནི་ང་ལ་མཚོན་ཆ་མེད་རྒྱུས་མེད་ལྟར་འབྲེལ་བ་
ཅི་ཡང་མེད་ང་ཁོ་ཚོར་སེམས་གཏིང་ནས་སྐྲག་ངས་ཅེ་སུང་ཁྲིད་དེ་སུས་ཀྱང་ངོ་མི་ཤེས་
པའི་གནས་ཤིག་ཏུ་སོང་རྗེས་པུས་མོ་སར་བཙུགས་ནས་ངའི་ནག་ཉེས་སྦྱང་བའི་གསོལ་
བ་བཏབ་ན་ཅེ་སུང་ཡང་གོད་ཆག་འདི་ལས་ཐར་ཅིང་བྱིས་པ་གཞན་དག་གིས་སྔོན་ཆད་
བཟོས་པའི་ནག་ཉེས་ཀྱང་བརྗེད་པར་འགྱུར་བར་ངེས།
གལ་སྲིད་ད་སྔོན་གྱི་ཅོང་བརྡ་དེ་ཁུགས་པ་གསུམ་རེའི་མཚམས་སུ་གྲག་པ་ཡིན་
ཚེ། ད་ནི་དུས་ཚོད་བཅུ་གཉིས་བསླེབ་རག་བར་སྐར་མ་བཅུ་ཙམ་ཡང་ལྷག་མི་འདུག
རླངས་འཁོར་ཞིག་ད་སོ་མ་བསྐོར་ནས་ཕྱིན་མ་ཐག མི་ཁ་ཤས་རླངས་འཁོར་རྗེས་མར་
སྒུག་ཅིང་མཆིས། ངས་མི་དེར་སྐད་ཆ་དྲིས་པར། ཁོས་ཀྱང་ཉིན་གུང་སྔོན་དུ་རླངས་
འཁོར་གཞན་གཏོང་མིན་མི་ཤེས་ཟེར། དེ་ནི་གྲོང་རྡལ་བར་གྱི་འགྲིམ་འགྲུལ་ཏེ་གཏོང་
ཐེངས་མང་པོ་ཡོད་མི་སྲིད། ད་ལྟ་ས་ཚུགས་དང་ཁ་འབྲལ་བ་ནི་ལམ་ཐིག་མེད་པའི་གློག་
འཁོར་ཞིག་རེད། ང་དེའི་ནང་དུ་ལྡིང་ནས་ཕྱིན། ཁྱོད་ཀྱིས་ཉིན་གུང་ལམ་སང་བསླེབ་
པ་ཚོར་ཐུབ། ས་འོག་གི་གཏེར་འདོན་པ་དག་གིས་ཀྱང་ཚོར་ཐུབ་མིན་ངས་མི་ཤེས། འདི་
ནི་རླངས་འཁོར་གྱིས་དུང་བརྡ་བསྒྲགས་པའི་རྒྱུ་མཚན་ཉག་གཅིག་སྟེ། མི་རྣམས་ལ་
རྔུལ་ནག་བཞུར་གྱིན་མཆིས། གལ་སྲིད་རྔུལ་ནག་བཞུར་བའི་གནས་དེ་དང་རྒྱང་དུ་
བཀྱེད་ཚེ་ཁྱོད་ཀྱིས་རླངས་འཁོར་གྱི་དུང་བརྡ་ཐོས་མི་ཐུབ། ཏག་ཏག་སྐར་མ་བརྒྱད་ཀྱི་
རིང་ལ་ཁྱོད་ཉིད་རྔུལ་ནག་བཞུར་མི་དགོས་པའི་པོ་ཧྲི་ཏུང་ལ་འབྱོར་ངེས་རེད། ཨ་ཕས་
བཤད་ན། མི་ནི་ལན་ཆགས་མཐའ་དག་གི་ཕུང་བོ་རེད་ཟེར། ནམ་ཞིག་གི་ཚེ་ཁྱོད་ལན་
ཆགས་གང་རུང་གིས་སུན་ཞིང་གཙེར་བར་བྱེད་ནའང་། སྐབས་དེར་དུས་ཚོད་ནི་ཁྱོད་
ཀྱི་ལན་ཆགས་ཁོ་ནར་འགྱུར། སྐད་ཆ་འདི་ཡང་ཨ་ཕས་བཤད་པ་ཡིན། གཟུགས་མེད་
ཀྱི་སྐུད་པའི་སྟེང་དུ་ཆུ་སྐྱར་ཞིག་བབས་པ་མཐོང་། ཁྱོད་ཀྱིས་ཁྱོད་ཀྱི་སྟོང་ཟད་དུ་གྱུར་
པའི་རེ་བ་དྲུད་ནས་རྟག་བརྟན་གྱི་ནང་རོལ་ཏུ་འཛུལ། དེའི་འཕྲོར་གཤོག་སྒྲོ་རེ་རེ་ཇེ་
ཆེར་གྱུར་ཅིང་ཨ་ཕས་བཤད་ན་མི་ཞིག་གིས་ད་གཟོད་རྒྱུད་མང་འགྲེང་མ་ཞིག་སྦྲེང་
ཐུབ་ཟེར།
གློག་འཁོར་ལན་རེར་བསྒགས་ཚེ་ངས་རང་ཉིད་ཀྱི་ཆུ་ཚོད་ཐོས་པར་གྱུར། ཡིན་
ནའང་གློག་འཁོར་བསྒགས་ཐེངས་ཉུང་ཉུང་རེད་མི་རྣམས་ཀྱིས་ཟ་མ་ཟ་བཞིན་འདུག་སུ་
ཞིག་གིས་སྦྲེང་བར་འགྱུར་ཟ་མའམ་ཟ་མ་བཟའ་བའི་སྐོར་ལ་ཁྱོད་ཀྱི་ཕོ་བར་སྟོང་ཆ་ངེས་
ཅན་ཞིག་མཆིས་སྟོང་ཆ་དང་དུས་ཚོད་གཉིས་ཀ་བསྣོལ་ཞིང་འཛིངས། ཕོ་བས་ཉིན་གུང་
སླེབས་ཐལ་ཟེར་ཀླད་པས་ཟ་མ་བཟའ་རན་སོང་སྐད། ཆོག་གི ངས་དུས་ནམ་ཚོད་ཡིན་
པ་མི་ཤེས་མོད་འོན་ཀྱང་དེར་ཅི་སྐྱོན། མི་རྣམས་གཞུང་ལས་ཁང་ནས་སྒོར་ཐོན། གློག་
འཁོར་དེ་ད་ལྟ་བསྒགས་ཐེངས་སྔར་བས་ཇེ་ཉུང་དུ་ཕྱིན། མི་རྣམས་ཐང་ལ་བབས་ནས་ཟ་
མ་བཟའ་བར་ཆས། གློག་འཁོར་སྟོང་ལྷང་ལྷང་དུ་གྱུར།
ད་ལྟ་དུས་ཚོད་བཅུ་གཉིས་ཡོལ་ཟིན་པ་ཤ་སྟག་རེད། ང་རླངས་འཁོར་ལས་བབས་
ཤིང་རང་ཉིད་ཀྱི་གྲིབ་མའི་སྟེང་ཅུང་ཟད་འགྲེངས་རྗེས་སླར་ཡང་རླངས་འཁོར་ཞིག་
སླེབས་པ་དེར་བུད་ནས་བར་བརྒལ་ས་ཚུགས་སུ་ཕྱིན། ཏག་ཏག་ལ་རླངས་འཁོར་ཞིག་
བསྐྱོད་གྲབས་འདུག ངས་སྒེའུ་འགྲམ་དུ་འདུག་སྟེགས་ཤིག་བཙལ་བའི་ཚེ་རླངས་
འཁོར་ལམ་ལ་ཆས་ཤིང་ངས་རླངས་འཁོར་ཉོབ་ཅིང་དུབ་པའི་ངང་མཚོ་རླབས་བྲི་
ཤུལ་གྱི་བྱེ་གླིང་རེ་རེ་བརྒྱུད་པར་བལྟས། རླངས་འཁོར་རིམ་བཞིན་ནགས་ཚལ་ཞིག་ཏུ་
འཛུལ། མཚམས་མཚམས་སུ་ཆུ་བོ་དེ་ངའི་མིག་ལམ་ལ་ཐོགས་པ་དང་སེམས་སུ་སྨད་
རྒྱུད་ཀྱི་ལོན་ཏུན་གསར་བ་རྣམས་ཅི་འདྲའི་སྐྱིད་པ་ལ་ཨང་གལ་སྲིད་གནམ་གཤིས་
དང་པུ་ལན་ཐི་ཡི་གཟིངས་ཆུང་དེ་ཉི་འོད་ལམ་ལམ་གྱི་དྲོས་ཇའི་གོང་རོལ་ཏུ་བརྗིད་
ཉམས་ལྡན་པའི་ངང་མདུན་དུ་བསྐྱོད་རྒྱུ་བྱུང་ན་ང་ཐེ་ཚོམ་གྱི་ཁྱོགས་ལ་འཕྱང་སྟེ་
ཨ་ཡེ་རྒད་མོ་དེས་ཡང་ཅི་ཞིག་བྱ་རྩིས་ཡིན་ནམ་སྙམ། ད་ནངས་དུས་ཚོད་བཅུ་པ་མ་
སླེབས་པར་ང་ལ་ཡི་གེ་ཞིག་བསྐུར་འདུག པུ་ལན་ཐི་ཡི་སྣང་བརྙན་དེ་ཇི་ལྟ་བུ་ཞིག་
ཡིན་ནམ་གང་ལྟར་ང་ནི་ཏ་ཨར་ཏུན་ཨེ་མི་སི། ཨོ། རྡོ་བལ། ཁོན་ཏིང་གིས་མེ་མདའ་ཐེངས་
གཅིག་འཕངས། ཁོའི་མཐའ་འཁོར་གྱི་མི་སྣ་ཞིག་ཏུ་གྱུར་པ་རེད། མདོར་དེད་ན་གཞོན་
ནུ་མ་རྣམས་དང་འབྲེལ་བའི་དོན་དག་ཅིག་ཡིན་སྲིད། བུད་མེད་ཚོར་ངེས་པར་དུ་ཁོའི་
སྐད་སྒྲས་རབ་རིབ་དང་བྲེལ་སྟབས་ཀྱི་སྐད་སྒྲ་གཞན་དག་ཡོངས་སུ་བཀབ་ཅིང་སྐད་སྒྲ་དེ་གང་
སར་མཆེད་ནག་ཉེས་གང་རུང་མཆིས་ཤིང་ནམ་ནམ་ཞར་ཞར་མཉེས་གཤིན་གྱི་སྟོབས་
ཤུགས་རིགས་ཤིག་ཀྱང་བརྟས་པར་མངོན། མོ་ཚོ་བུད་མེད་རྣམས་ཡིད་བརྟན་འཕེར
ཆོག་པར་ཐེ་ཚོམ་ཟ་བ་དང་། སྐྱེས་པ་རྣམས་ཀྱིས་དྭངས་གཙང་ལྷད་མེད་ཀྱི་བྱིས་བློའི་
ངང་ཚུལ་འཛིན་པས་ན་རང་ཉིད་རང་ལ་བདག་སྐྱོང་བྱེད་དཀའ་བར་མངོན། དེ་དག་
ཐམས་ཅད་བུད་མེད་དཀྱུས་མ་ལས་མ་འདས། ཡང་ན་གཉེན་ཉེ་དང་ཚེ་གྲོགས་རྐྱང་རྐྱང་
སྟེ། མོ་ཚོར་འབྲེལ་ལམ་བཙུགས་པའི་ཚེ། རིགས་རྒྱུད་མཐོན་པོ་རྣམས་ཀྱིས་མོ་ཚོར་ཤ་
ཁྲག་གི་བུ་ལོན་ཅི་ཞིག་ཆད་པ་དང་མཚུངས། ལྕམ་མོ་པུ་ལན་ཐི་ཡང་དེ་གར་ཙོག་ཅིང་
མོ་ཅག་ཡོད་སར་ང་ཚོར་ཁ་གཏད་ནས་བཤད་རྒྱུར། པུ་ལན་ཐི་ཡི་གདོང་ལ་ཁོའི་ཁྱིམ་
རྒྱུད་ཀྱི་ཁྱད་ཆོས་ཡོངས་སུ་འདུས་ཤིང་། གནམ་རྒན་མས་བཀོད་སྒྲིག་བྱས་པ་བློ་ཡུལ་
ལས་འགོངས་ཏེ། རྒྱུ་མཚན་ནི་སྐྱེས་པ་རྣམས་ལ་སྒེག་པའི་ཆོས་མེད་ཀྱང་ཆོག དེ་མེད་
ན་ལྷག་ཏུ་བཟང་། ཡིན་ནའང་བུད་མེད་རྣམས་ལ་མཛེས་ཉམས་མེད་ཚེ་རྦད་དེ་ཚར་
བ་རེད་ཟེར། མོས་ཧ་ཅང་མགུ་གང་བའི་ཚུལ་གྱིས་ཁོན་ཏིང་གིས་ཧི་པོ་ཐིར་ཕྱོགས་ནས་མེ་
མདའ་ལན་ཞིག་འཕངས་པ་དང་ཁོའི་སྐད་སྒྲ་དེ་ཁའེ་ཏི་ཡི་ཐང་གཅལ་བརྟོལ་ནས་མཆེད་ང་ཚོར་
པུ་ལན་ཐི་ཡི་དགའ་རོགས་རྣམ་པའི་ལོ་རྒྱུས་བཤད། “ཁོ་ལོ་བཅུ་བདུན་ལ་སོན་པའི་
དུས་དེར་ངས་ཁོར་འདི་ལྟར་བཤད་མྱོང་། མཆུ་ཏོ་དེ་ཁྱོད་ཀྱི་ངོར་སྐྱེས་པ་ཡིད་རེ་ཕངས།
ཡིན་རྒྱུ་ནི་བུ་མོ་ཞིག་གི་གདོང་བར་སྐྱེ་ན་མཛེས། ཁྱོད་ཚོས་ཁོས་ཇི་ལྟར་ལན་བཏབ་
པ་དཔོག་ཐུབ་བམ། གསལ་ལ་མི་གསལ་བའི་འོད་ཐིག་ཁྲོད་ཁམ་བུ་མེ་ཏོག་གི་དྲི་ཞིམ་ཁང་བའི་
ནང་རོལ་ཏུ་ཁྱབ་ཅིང་མོའི་མགོ་བོ་གསེག་གིས་བསྙེས་ཏེ་ཉལ་གོས་ཁོ་ན་གྱོན་པའི་ལག་ཟུང་ཀླད་
ལྟག་ཏུ་བསྣོལ་བ་དང་སྐད་སྒྲ་དེ་སྟེང་ཕྱོགས་སྐྱེད་མོས་ཚལ་གྱི་བར་སྣང་དུ་བྲག་ཅར་མཆེད་བག་
གསར་གྱི་ཆས་གོས་མལ་ཁྲིའི་སྟེང་གི་མོའི་རྣ་འགྲམ་དུ་བཞག་འདུག་ལ་ཀུ་ཤུའི་སྡོང་བོའི་སྟེང་
ནས་བལྟས་ཚེ། དེའི་དུས་ཁོ་ལོ་བཅུ་བདུན་ལ་སོན་པ་ཙམ་རེད། དོན་འདི་ཁྱོད་ཚོས་
ཡིད་ལ་ཟུངས། ‘ཨ་མ།’ ཁོས་བཤད་རྒྱུར། ‘འཇིག་རྟེན་གྱི་ལས་ཐམས་ཅད་འདི་
འདྲ་ཞིག་རེད་ཡ།’ ” སྐབས་དེར་པུ་ལན་ཐི་ཡིས་རང་སྣང་མཐོན་པོའི་ངང་མིག་གི་རྫུ་
མ་བརྟོལ་ནས་བུ་མོ་གཉིས་གསུམ་ལྷག་ལ་ཅེར་ཡོད། བུ་མོ་དེ་རྣམས་ཀྱི་མིག་མདངས་
ཀྱང་བྱ་ཁུག་རྟ་ཇི་བཞིན་ཁོའི་རྫུ་མའི་ཕྱོགས་སུ་བཅུམས། ཧྲི་ལི་ཧྥུ་ཡིས་བཤད་ན་ཁོ་
དུས་ཡུན་རིང་བོར་མགོ་འཐོམས་ཟེར། ཁྱོད་ཀྱིས་པན་ཅི་དང་ཨ་ཕ་གཉིས་ཀར་བདག་སྐྱོང་བྱ་
ཐུབ་བམ།
རབ་ཡིན་ན་ཁྱོད་ཀྱིས་པན་ཅི་དང་ཨ་ཕ་གཉིས་ཀ་མི་གླེང་བར་ཞུ་ཁྱོད་ཀྱིས་ནམ་ཞིག་ལ་ཁོ་
གཉིས་ཀར་སེམས་ཁུར་བྱས་མྱོང་ཁའེ་ཏི།
ང་ལ་ཁས་ལོངས་དང་།
ཁྱོད་ཀྱིས་ཁོ་ཚོར་སེམས་ཁུར་བྱ་མི་དགོས་ད་རེབ་ཁྱོད་ཀྱིས་བྱ་བ་བདེ་བླག་ངང་བསྒྲུབས་པ་རེད།
ང་ལ་ཁས་ལོངས་དང་ངའི་ལུས་ཕུང་མི་བདེ་བ་འདྲ་ཁྱོད་ཀྱིས་ངེས་པར་ཁས་ལེན་དགོས། སུ་
ཞིག་གིས་ཀུ་རེ་ཁ་མཚར་འདི་གསར་གཏོད་བྱས་པ་མི་ཤེས་མོད། འོན་ཀྱང་ཁོས་ལྕམ་མོ་པུ་ལན་ཐི་
ནི་ངང་མདངས་གསོ་མཁས་པའི་བུད་མེད་ཅིག་རེད་ཟེར་ཁོས་ད་དུང་བཤད་རྒྱུར་མོས་ད་ལྟ་པུ་ལན་
ཐི་སྐྱེད་སྲིང་བྱས་ཏེ་ནམ་དུས་བུད་མེད་གུང་ཐོབ་ཅན་ཞིག་དགུག་ཐུབ་པར་ལ་ཐང་མ་མཆིས
མོས་རྒྱུན་དུ་ཧྲི་ལི་ཧྥུར “ཁ་ན་ཏའི་ཚོ་སྟིག་དེ” ཞེས་འབོད་པར་བྱེད་ཅིང་། ཐེངས་གཉིས་ལ་མོས་
ང་དང་གྲོས་ཁ་ཅི་ཡང་མེད་པའི་སྒོ་ནས་ངའི་མལ་གྲོགས་བརྗེ་རྒྱུ་སྐད། ཐེངས་ཤིག་ལ་ང་སྒོར་འབུད་
པའི་རེ་བ་བཏོན། ཡང་ཐེངས་ཤིག་ལ།
ཁོས་མག་མོག་གི་འོད་ཞགས་གཉོམ་པོའི་ཁྲོད་སྒོ་ཕྱེ། ཁོའི་ངོ་གདོང་ནི་ནན་བཀྭའི་
བག་ལེབ་དང་མཚུངས།
“ཡ། ངེད་གཉིས་འཛོམས་ཀྱང་དགའ་ལ་འབྲལ་ཡང་སྐྱིད། ཡ་ང་བའི་ལས་དབང་
གི་ལྷ་མོས་ངེད་གཉིས་ཁ་ཁར་གཏོང་ངེས་མོད། འོན་ཀྱང་ང་མི་གཞན་པར་དུངས་མི་སྲིད།
གཏན་ནས་མི་སྲིད།།”
“ཁྱོད་ཀྱིས་གང་བྱུང་མང་བྱུང་ཅི་ཞིག་ལབ་ཀྱིན་ཡོད་དམ།”
“ངས་ལབ་པ་ནི་ཡ་ང་བའི་ལས་དབང་གི་ལྷ་མོ་དེ་ཡིན། མོས་གཡོགས་པའི་ཁམ་
སེར་གྱི་དར་གོས་དེའི་རིང་ཚད་ལ་མྭ་བརྒྱད་མཆིས་ཤིང་། གསེར་དངུལ་གྱི་རྒྱན་ཆ་ནི་
རོམ་གྱི་གྲུ་གཡོག་དག་གི་ལྕགས་ཐག་ལས་ཀྱང་ལྕི། མོ་སྔར་བཞིན 'མནའ་མཐུན་ཚོགས་
པའི' བསམ་བློ་པ་སྐད་གྲགས་ཅན་དེ་རེད་ལ་མོའི་བུ་གཅེས་ཀྱི་བདག་པོ་ཁོ་ན་ཉིད་
ལས་མ་འདས།” དེར་མཐུད་ནས་ཧྲི་ལི་ཧྥུ་ཡིས་ང་ལ་བཤད་དོན་མོ་ཇི་ལྟར་ཁང་བདག་
གི་སར་ཕྱིན་ཏེ་ཁོ་ངའི་མལ་ཁང་ལས་ཕྱིར་འཕུད་རྩིས་བྱས། ཡིན་ནའང་ཁང་བདག་དེས་
ཨུ་ཚུགས་མཐར་བསྐྱལ་བའི་མུར། ཐོག་མར་ཧྲི་ལི་ཧྥུ་དང་གྲོས་ཁ་བྱ་དགོས་ཟེར། མོས་
སླར་ཡང་ཧྲི་ལི་ཧྥུ་བོས་འོངས་ཏེ་ངོ་ཐོག་ནས་བཤད་རྒྱུ་ཡིན་པའི་རེ་བ་བཏོན་མོད། འོན་
ཀྱང་ཁང་བདག་མོས་མཐུན་མ་བྱུང་། དེར་བརྟེན། མོས་དུས་ནམ་ཡང་ཧྲི་ལི་ཧྥུ་ལ་རྣམ་
འགྱུར་མི་ལེགས་པ་བཅངས་ཡོད། “ངས་སྔར་ནས་རྩ་དོན་རྒྱུན་འཁྱོངས་བྱས་ཏེ་བུད་
མེད་ཀྱི་ངན་མི་གཏམ།” ཧྲི་ལི་ཧྥུ་ཡིས་བཤད་རྒྱུར། “ཡིན་ནའང་ལྕམ་མོ་འདི་ནི་ངེས་པ་
དོན་གྱིས་ཁྱེད་མཉམ་འབྲེལ་རྒྱལ་ཁབ་དང་ཕྲན་རང་སྐྱོང་ས་ཁུལ་གཉིས་ཀྱི་ངོ་ཚ་མེད་
པའི་ཁྱི་མོ་རང་རེད།”  དུས་ད་ལྟ། མོའི་ལག་བྲིས་ཀྱི་འཕྲིན་ཡིག་དེ་སྒྲོག་ཙེའི་ཐོག་
ཏུ་བཞག་འདུག་ལ། སྣ་མའི་མེ་ཏོག་གི་ངང་མདངས་དང་དྲི་ཞིམ་ཐུལ་ལི་ལི་བྱེད། གལ་
སྲིད་མོས་ཁོ་བོ་ཏག་ཏག་རང་ཉིད་ཀྱི་སྒེའུ་གཤམ་བརྒྱུད་ཅིང་འཕྲིན་ཡིག་དེ་ཉལ་ཁང་
དུ་བཞག་འདུག་པ་ཤེས་ཚེ། ཨ་ནེ་ལགས་ཀྱི་སྙན་ལམ་དུ་ཞུ་གསོལ། ད་བར་དུ་ཁྱེད་ཀྱི
ཕྱག་འཕྲིན་ལ་མཇལ་སྐལ་མ་བྱུང་བས་འདིར་དགོངས་དག་ཞུས་པ་ཡིན་རྒྱུ་མཚན་ནི་
དེ་རིང་ངམ་ཁ་སང་ངམ་སང་ཉིན་ནམ་ཡང་ན་ནམ་ཉི་མ་ཞིག་ལ། ངའི་དྲན་པར་འཁོར་
བའི་དོན་དག་གཞན་གཅིག་ནི་པུ་ལན་ཐི་ཡིས་ཇི་ལྟར་རང་ཉིད་ཀྱི་མི་ནག་ཞབས་འབྲིང་
དེ་སྐས་རྐང་ནས་མར་དེད་པ་དང་མི་ནག་དེས་ཞུ་བའི་ངག་གིས་རང་ཉིད་ལྷ་རིག་གླིང་
དུ་ཐོ་འགོད་བྱས་ཚེ་སྔར་བཞིན་བདག་པོ་སྐུ་སྲས་ཀྱི་མདུན་དུ་སྡོད་ཐུབ་པའི་རེ་བ་བཏོན་
པ་ལས་གཞན་ཡང་མི་ནག་དེ་མིག་ཆུ་ཁྲོམ་ཁྲོམ་ངང་པུ་ལན་ཐི་སྐུ་སྲས་ཀྱི་ཤིང་རྟའི་རྗེས་
དེད་ནས་མེ་འཁོར་འབབ་ཚུགས་བར་བརྒྱུགས་པ་དེ་རེད། ང་ནི་ད་དུང་ཡང་སྒུག་ཅིང་
ཁོ་ཚོས་ཤིང་གཏུབ་བཟོ་གྲྭའི་བཟའ་ཟླ་ཕོ་དེའི་གཏམ་རྒྱུད་བཤད་རག་བར་སྒུག་དགོས་
གོ་ཐོས་ལྟར་ན་མགོ་རས་ལྗང་ཁུ་དཀྲིས་མཁན་དེས་རྔོན་མདའ་ཞིག་ཐོགས་ནས་ཇ་ཁང་
གི་སྒོ་ཁར་འབྱོར་བ་ན་པུ་ལན་ཐི་ཐོག་ཁང་ནས་མར་བབས་ཤིང་དེ་མ་མྱུར་དུ་མེ་མདའ་
ཉིས་བཀུག་བྱས་ཏེ་ཕྱིར་བཟའ་ཟླ་ཕོ་དེར་སྤྲད་རྗེས་རྒྱུ་དར་གྱི་ལག་ཕྱིས་གློངས་ནས་ལག་
པ་འབྱིད་ཙམ་འབྱིད་ཙམ་གྱིས་མེ་ཐབ་ནང་གཡུགས་སྐད། གཏམ་རྒྱུད་དེར་ངས་ཐེངས་
གཉིས་ལ་ཉན་མྱོང་།
སྐད་སྒྲ་མཆེད་ངས་ད་ཅི་ཁྱོད་འདི་གར་སླེབས་པ་མཐོང་སྟེ་གོ་སྐབས་ཤིག་བཙལ་
ནས་འོངས་ཤིང་ངེད་གཉིས་ངོ་ཤེས་འདྲ་བསྒྲིག་ན་བསམས་ཐ་མག་རྐང་གཅིག་འཐེན་ན་ཅི་འདྲ།
བཀའ་དྲིན་ཆེ་ངས་མི་འཐེན།
མི་འཐེན་ནམ་ང་ཧྭ་ཧྥི་དང་ཁ་བྲལ་རྗེས་འགྱུར་ལྡོག་ཆེན་པོ་བྱུང་ཡོད་ལས་ཆེ་ངས་ཐ་མག་འཐེན་ན་སྐྱོན་མེད་དམ།
རང་འདོད་གྱིས།
བཀའ་དྲིན་ཆེ་ངས་ཁྱོད་ཀྱི་དོན་དག་མང་པོ་ཐོས་མྱོང་གལ་སྲིད་ངས་འབར་ཞུན་
རྐང་ཐུར་འདི་ཡོལ་བའི་རྒྱབ་རོལ་ཏུ་གཡུགས་ན་ཁྱོད་ཀྱི་ཨ་མས་ཕལ་ཆེར་ཅང་ཟེར་རྒྱུ་
མ་རེད་འདོད་ཁྱོད་ཀྱིས་བལྟས་ན་ལི་ཁིར་ཡོད་དུས་ཁའེ་ཏན་སི་ཡིས་རྟག་པར་ཁྱོད་ཀྱི་
སྐོར་ཁོ་ན་གླེངས་ཏེ་ང་ལ་མིག་སེར་ལངས་སུ་བཅུག་པས་ངས་ཁོན་ཏིང་ཟེར་བ་ཡང་སྙིང་
སུ་ཞིག་ཡིན་ནམ་ངས་ངེས་པར་དུ་མི་ངན་དེའི་ཚུགས་ཀ་ཅི་འདྲ་ཞིག་ཡིན་པར་བལྟ་
དགོས་སྙམ་རྒྱུ་མཚན་ནི་མོ་མཐོང་མ་ཐག་ངའི་སེམས་པ་དབང་མེད་དུ་དྲངས་སོང་ཁྱོད་
ཀྱིས་ཤེས་སམ་དོན་འདི་ངས་ཁྱོད་ལ་བཤད་ཀྱང་ཅི་སྐྱོན་ངའི་བློ་ཡུལ་ལས་འདས་པ་ནི་
མོས་རྣམ་ཀུན་ངག་ནས་ཡང་ཡང་ཟློ་བའི་སྐྱེས་པ་དེ་མ་གཞིར་མོའི་ཕུ་བོ་རེད་འདུག་
གལ་སྲིད་འཇིག་རྟེན་སྟེང་ཁྱོད་ལྟ་བུའི་སྐྱེས་པ་གཅིག་ལས་མེད་ཚེ་མོས་གླེང་ཐེངས་དེ་
འདྲ་མང་མི་སྲིད་ལ་བཟའ་ཟླ་ཕོ་ཞིག་ཡིན་ཚེ་དེ་བས་ཀྱང་ག་ལ་སྲིད་ཁྱོད་ཀྱིས་དངོས་
གནས་ཐ་མག་མི་འཐེན་ནམ།
ངས་དངོས་གནས་འཐེན་གི་མེད་
དེས་ན་ངས་ཀྱང་ཨུ་ཚུགས་བྱར་མི་རུང་འོན་ཀྱང་ཐ་མག་འདིའི་རིགས་ཧ་ཅང་
བཟང་སྟེ་རྐང་ཐུར་བརྒྱ་ཐམ་པ་སྒོར་ཉེར་ལྔར་བྲིན་པ་རེད་དེ་ཡང་སྡེབ་ཚོང་གི་རིན་
གོང་ཡིན་པར་མ་ཟད་ངོ་ཤེས་བརྒྱུད་དགོས་རེད་ཡ་ངས་བསམས་ན་སློབ་གྲྭའི་ནང་
འགྱུར་ལྡོག་གང་མང་བྱུང་ཡོད་ངེས་རྣམ་ཀུན་ཕྱིར་སྐོར་བ་ལན་གཅིག་བརྒྱག་ཐུབ་པར་
སྨོན་ལམ་བརྒྱབ་རུང་ཁོམ་ལོང་ཏིལ་ཙམ་ཡང་མ་བྱུང་ལོ་ངོ་བཅུའི་རིང་ལ་ང་དངུལ་
ཁང་དང་གཏན་ནས་འབྲལ་ཐབས་མི་འདུག་སློབ་གྲྭར་ཡོད་དུས་ལ་ཤས་ཤིག་གིས
གོམས་གཤིས་རྙིང་བའི་དབང་གིས་སློབ་མའི་ཚོགས་པས་བལྟས་ན་ཧ་ཅང་མི་འཚམ་
པའི་དོན་དག་རེ་གཉིས་བཟོས་མྱོང་ཁྱོད་ཀྱིས་ཨེ་ཤེས་ཧྭ་ཧྥུ་ཡི་གནས་ཚུལ་ག་འདྲ་རེད་
ང་ལ་ཤོད་དང་།
ངས་ནི་ཕ་མ་གཉིས་ཀར་ཅི་ཡང་ལབ་མི་སྲིད་གལ་ཏེ་ཁྱོད་ཀྱིས་བཤད་འདོད་པ་འདི་ཡིན་ན།
ཅི་ཡང་མི་ལབ་ཅི་ཡང་མི་ལབ་སྐད་ཆ་འདི་ཁྱོད་ཀྱིས་བཤད་པ་རེད་ཨང་ཁྱོད་ཀྱིས་
ཤེས་སམ་ང་ལ་མཚོན་ན་ཁྱོད་ཀྱིས་བཤད་དང་མ་བཤད་མེད་དོན་དག་དེ་འདྲ་བྱུང་བ་
དངོས་གནས་ལས་བསོད་མ་བརྒྱུགས་པས་རེད་འོན་ཏེ་ཉེས་དོན་གྱི་གྱོད་གཞི་གང་ཡང་
མིན་ལ་ང་ནི་དོན་དག་དེ་འདྲ་སྒྲུབ་མཁན་ཐོག་མ་མིན་ལ་མཐའ་མའང་མིན་ཏེ་ངའི་རླུང་
རྟ་ཅུང་ཟད་ཉམས་པ་དང་ཏག་ཏག་ལ་ཁྱོད་ང་ལས་ཁ་ལས་དགེ་བ་ཁོ་ནར་ཟད།
ཁྱོད་ཀྱིས་གང་བྱུང་མང་བྱུང་མ་བཤད།
ཁོང་ཁྲོ་ལངས་ནས་ཅི་བྱེད་དམ་ཁྱོད་ཀྱིས་ངའི་ཚབ་ལ་ཅི་ཡང་བཤད་མི་དགོས་ཁྱོད་
ཀྱིས་བཤད་མི་འདོད་རུང་ངས་ཁྱོད་ལ་ཁག་འགེལ་ཅི་ཡང་བྱ་མི་སྲིད་རེད་དེ་ཁྱོད་ལྟ་བུའི་
གཞོན་ནུ་དག་གིས་དོན་དག་དེའི་རིགས་ཚབས་ཆེན་ཞིག་ཏུ་བལྟ་བར་ངེས་མོད་འོན་
ཀྱང་ད་དུང་ལོ་ལྔ་བགོར་ཚེ་ཁྱོད་ཀྱིས།
ངས་མགོ་གཡོག་མགོ་སྐོར་གྱི་བྱ་བྱེད་དེའི་རིགས་ལ་ལྟ་སྟངས་གཞན་ཅི་ཞིག་
ཡོད་པ་མི་ཤེས་ངས་ཧྭ་ཧྥུ་སློབ་ཆེན་དུའང་ལྟ་སྟངས་གཞན་གཅིག་ཀྱང་སྦྱང་མི་ཐུབ་པ་ཤེས་ཡོད།
ངེད་གཉིས་ཀྱི་ཁ་བརྡར་འཁྲབ་སྟོན་བྱས་པ་ལས་ཀྱང་བྲོ་བ་ལྡན་ཁྱོད་ཕལ་ཆེར་ཟློས་
གར་ཚོགས་པར་ཞུགས་མྱོང་ཡོད་པ་རེད་ཁྱོད་ཀྱིས་བཤད་པ་བདེན་རྒན་རྒོན་གཉིས་ཀར་
འདས་དུས་ཀྱི་དོན་དག་གླེང་རིན་མ་མཆིས་ངེད་གཉིས་ཀྱང་བྱ་བ་ཕྲན་ཚེགས་དེའི་ཆེད་
དུ་མི་དགའ་སྡུག་འབྲལ་བྱེད་དོན་ཡེ་ནས་མེད་ང་ཁྱོད་ལ་དགའ་ཁོན་ཏིང་ངས་ཁྱོད་རིག་
མ་ཐག་ཏུ་ཁྱོད་ལ་སྤྲོ་ཞིང་དུངས་དེ་ནི་མི་ཐ་ཤལ་གྱི་རིགས་དང་མི་འདྲ་ངེད་གཉིས་འདི་
ལྟར་ངོ་ཤེས་རྙིང་བ་དང་མཚུངས་པར་ཤིན་ཏུ་བག་ཕེབས་པོ་བྱུང་ངས་ཁྱོད་ཀྱི་ཨ་མར་
ཅེ་སུང་ལ་རོགས་རམ་བྱ་རྒྱུའི་ཁས་བླངས་ཡོད་ཁྱོད་ཀྱང་དེ་ལས་མ་འདས་ཅེ་སུང་གིས
གནས་འདིར་བྱ་བ་ལམ་ལྷོངས་འབྱུང་བ་གདོན་མི་ཟ་འོན་ཀྱང་ཁྱོད་ལྟ་བུའི་ན་གཞོན་
འཇོན་ཐང་ཅན་ཞིག་ཁ་ནང་རུབ་ཀྱི་ས་བཙོག་འདི་ལྟ་བུར་བསྡད་ན་མཚན་སྙན་གྲགས་
རྒྱས་པའི་གླགས་ཅི་ཡང་མེད་པ་ཐག་གིས་ཆོད།
ཁྱོད་ཀྱི་ཁ་ཡག་ངོ་དགར་བཀའ་དྲིན་ཆེ་ཡིན་ནའང་ཁྱོད་ཀྱིས་ཅེ་སུང་ཁོ་ན་བྱམས་
ཀྱིས་སྐྱོངས་དང་ཆོག་ཁོ་ནི་ང་ལས་ཁྱོད་དང་མཐུན་པར་འགྱུར་ངེས།
དོན་དག་དེའི་ཐད་ངས་བསྒྲུབས་པ་ཅུང་འཁྱོངས་མི་འདུག་ངའང་འགྱོད་པས་ཤིན་
ཏུ་གདུངས་འོན་ཀྱང་སྐབས་དེར་ང་ནི་བྱིས་པ་བསམ་མེད་ཅིག་ཡིན་དེའི་ཁར་ཆུང་
དུས་ནས་ཨ་མ་མེད་པས་ཁྱོད་ལྟར་བླང་དོར་གྱི་ལེགས་ཉེས་སྟོན་མཁན་བྲལ་གལ་སྲིད་
མོར་ཤེས་སུ་བཅུག་ན་མོའི་སེམས་པ་སྡུག་ལ་གཏོད་ངེས་ཁྱོད་ཀྱིས་བཤད་པ་བདེན་དེར་
དགོས་དབང་ཅི་ཡང་མ་མཆིས་ལོས་བདེན་ཁའེ་ཏན་སིར་ཡང་གསང་རྒྱ་བྱས་ན་འགྲིག
ངས་ད་ཅི་གླེངས་པ་ནི་ཨ་ཕ་དང་ཨ་མ་གཉིས་ཀ་ཡིན།
ཝེ་ཁྱོད་ཀྱིས་ང་ལ་གསལ་བོར་ལྟོས་དང་གལ་ཏེ་ཁྱོད་ང་དང་འཛིང་ག་བཀྱེས་ཚེ་སྣ་
རིང་བོར་བརྟན་ཐུབ་བམ།
ངས་ནི་ཡུན་རིང་བོར་བརྟན་མི་བྲ་མོད་གལ་ཏེ་ཁྱོད་ཀྱིས་སློབ་གྲྭའི་ནང་དྲག་རྩལ་
སྦྱངས་མྱོང་ཚེ་ལག་པ་འགུལ་དང་ངས་སྣ་བརྟན་མི་བརྟན་ཤེས་འོང་།
སྐྱག་གཟན་ཁྱོད་ཀྱིས་ཅི་ཞིག་བྱེད་ཀྱིན་པ་རྟོགས་སམ།
ཁྱོད་ཀྱིས་ཚོད་ལྟ་བྱོས་དང་ཆོག
གནམ་རྒན་མ་ངའི་ཐ་མག་གལ་ཏེ་ཁྱོད་ཀྱི་ཨ་མས་ཐབ་སྟེགས་ངོས་སུ་མེ་བསྲེགས་
བརྒྱབ་པ་མཐོང་ཚེ་ཅི་ཞིག་བཤད་འོང་མི་ཤེས་སྟབས་ལེགས་པར་ངས་སྔ་མོ་ནས་རིག་
སོང་ཁོན་ཏིང་ངས་བལྟས་ན་འུ་གཉིས་ཀ་ཕན་ཚུན་སུ་ཡང་འགྱོད་གཡང་ལ་ལྟུང་སྲིད་
པའི་དོན་དག་ཅིག་བསྒྲུབ་པར་རིངས་འདུག་ང་ཁྱོད་ལ་དགའ་ངས་ཁྱོད་མཐོང་མ་ཉིད་
ནས་ཁྱོད་ལ་སྤྲོ་ཞིང་དུངས་པར་གྱུར་ངས་རང་ཉིད་རང་ལ་གསལ་འདེབས་བྱས་དོན་ཁོ་
ནི་སུ་ཞིག་ཡིན་རུང་ཆོག་གང་ལྟར་སྐྱེས་པ་ཡ་རབས་ཤིག་རེད་བསམས་དེ་མ་གཏོགས་
ཁའེ་ཏན་སི་ཡིས་ནམ་ཡང་བརྗེད་ཐབས་མེད་དོན་ཅི་རེད་ཁྱོད་ཀྱིས་ཉོན་དང་ང་སྤྱི་
ཚོགས་ལ་ཞུགས་ནས་ལོ་ངོ་བཅུ་ཕྲག་ལྷག་བགོར་ད་ལྟ་མི་ཚོས་དོན་དེ་ཚབས་ཆེན་ཞིག་
ཏུ་བརྩིས་མེད་པ་ཁྱོད་ཀྱིས་ཀྱང་ཤེས་ངེས་རེད་དེ་བས་ངེད་གཉིས་ཀྱི་དྲན་ཚུལ་གཅིག་
ཐོག་ཏུ་བཞག་ན་འོས་ང་ཚོ་ཚང་མ་ཧྭ་ཧྥུ་སློབ་ཆེན་གྱི་སློབ་གྲོགས་མ་ཡིན་ནམ་དེང་སང་
ངས་མ་ཡུམ་སློབ་གྲྭའི་རྣམ་པ་ཡོངས་སུ་བརྗེད་པར་གྱུར་ན་གཞོན་རྣམས་ལ་མཚོན་ན་ཧྭ་
ཧྥུ་ནི་འཛམ་གླིང་སྟེང་ཆེས་མཆོག་ཏུ་གྱུར་པའི་བསྟི་གནས་ཤིག་རེད་རྗེས་སོར་ངས་རང་
ཉིད་ཀྱི་བྱིས་པ་མཐའ་དག་སློབ་གྲྭ་དེར་མངག་ན་བསམས་དེ་ལྟར་ན་ཁོ་ཚོས་ང་ལས་ཀྱང་
གོ་སྐབས་ལེགས་པོ་རག་པར་ངེས་ཅུང་ཙམ་སྒུགས་དང་འུ་གཉིས་ཀས་དོན་འདི་གླེངས་
ཚར་ན་ཁྱོད་ད་གཟོད་སོང་དང་ཆོག་ན་གཞོན་ཞིག་ལ་ཀུན་སྤྱོད་ཀྱི་ཚད་ཐིག་འདི་འདྲ་
ཡོད་པ་ཤིན་ཏུ་ལེགས་ང་ནི་རྩ་བ་ཉིད་ནས་འཐད་པ་ཡིན་དེས་ཁོ་སློབ་གྲྭ་འགྲིམ་དུས་
ཁོའི་གཤིས་ཀ་སྐྱེད་སྲིང་བྱ་ཐུབ་པར་མ་ཟད་སློབ་གྲྭའི་སྲོལ་རྒྱུན་མུ་མཐུད་དུ་བསྐྱང་བར་
ཡང་དགོས་དབང་ངེས་ཅན་མཆིས་ཡིན་ནའང་ཁོ་སྤྱི་ཚོགས་སུ་ཞུགས་རྗེས་ཁོས་ཅིས་
ཀྱང་རྔུལ་ཁྲག་གི་ལམ་བུ་ཞིག་གདོད་པ་ལས་འོས་གཞན་མེད་རྒྱུ་མཚན་ནི་མི་གཞན་
དག་ཀྱང་དེ་ལྟར་བགྲོད་པ་རེད་སྐབས་དེར་སླེབས་ཚེ་ཀུན་སྤྱོད་ཀྱི་ཚད་ཐིག་ཟེར་བ་སྐྱག་
རྫུན་ཁོ་ནར་འཁུམས་ད་ནི་ངེད་གཉིས་ལག་འཇུ་བྱས་ཏེ་གྲོགས་པོ་བསྒྲིག་ན་ཅི་འདྲ་ཁྱོད་
ཀྱི་ཨ་མའི་ཆེད་དུ་འདས་ཟིན་པའི་དོན་དག་མི་གླེང་བར་ཞུ་མོའི་ལུས་ཕུང་ཅུང་ཟད་
ཞན་པ་མ་རེད་དམ་ཤོག་ཡ་ཁྱོད་ཀྱིས་ལག་པ་ཚུར་སྲིངས་ཤོག་ལྟོས་དང་ད་སོ་མ་དགེ་སྒྲུབ་
གླིང་ནས་ཐོན་པའི་དགེ་བསྙེན་མའི་ལག་པ་དང་འདྲ་བ་འདིར་ཐ་ན་ཤུར་མོ་དང་དྲེག་པ་
གཅིག་ཀྱང་གོས་མི་འདུག
ཕར་ཁྱེར་སུ་ཞིག་ལ་ཁྱོད་ཀྱི་སྒོར་རྡོག་དེ་དག་མཁོའམ།
དེ་ལྟར་མ་བྱེད་ཁྱོད་ཀྱིས་ལོངས་དང་ད་ལྟ་ངའང་ཁྱེད་ཚང་གི་ཁྱིམ་མིའི་གྲས་ཀྱི་
གཅིག་རེད་ང་ན་གཞོན་རྣམས་ལ་ཆ་རྒྱུས་ཟབ་ན་གཞོན་ཚོས་རྣམ་ཀུན་སྒེར་དོན་རེ་
གཉིས་ཀྱི་ཆེད་ལ་རྒན་རྒོན་ཚོར་སྒོར་མོ་སློང་བ་དེ་ཧ་ཅང་དཀའ་ལས་སུ་སྣང་བ་ངས་
ལོས་ཤེས་ངས་ཀྱང་ཧྭ་ཧྥུ་བཏོན་མྱོང་དེར་མ་ཟད་ལོ་ངོ་ཁ་ཤས་མ་གཏོགས་ཕྱིན་མེད་ཡིན་
ནའང་ངས་ལམ་སང་གཉེན་སྟོན་སྤེལ་འཆར་ལ་འགྲོ་སྒོ་མང་ཙམ་གཏོང་དགོས་ཡོད་
ལོངས་དང་གླེན་རྟགས་མ་སྟོན་རྗེས་མར་ངེད་གཉིས་སོས་དལ་བྱུང་ཚེ་ངས་ཁྱོད་ལ་གྲོང་
རྡལ་གྱི་ཡུགས་ས་མ་ལོ་གཞོན་དེ་གླེང་ཆོག
ངས་སྔ་མོ་ནས་ཐོས་མྱོང་ཁྱོད་ཀྱིས་སྒོར་རྡོག་འདི་དག་ཕྱིར་ཁྱེར།
གྲངས་ལྔ་བཅུ་སོན་པའི་རྒད་པོ་ཞིག་ཏུ་ཆགས་ངེས་རེད།
འོ་ན་ངས་ཁྱོད་ལ་བསྐྱིས་པ་དང་གཅིག་བྱོས་མིག་རྡེབ་དབང་ཙམ་གྱིས་ཁྱོད་ཀྱང་ལོ་
ཁྱོད་ཀྱིས་ང་ལ་མ་ཐུག་རོགས་རབ་ཡིན་ན་ཁྱོད་ཀྱིས་ཐབ་སྟེགས་ཀྱི་ཐ་མག་དེ་མར་
བླང་ན་འགྲིག
གལ་སྲིད་སྐད་ཆ་འདི་ཕྱིར་བསྒྲགས་ཚེ་ཁྱོད་དགོངས་པ་མ་ཚོམས་ཁྱོད་གླེན་པ་
མིན་ཚེ་ཁྱོད་ཀྱིས་མཇུག་འབྲས་ཅི་འབྱུང་ཤེས་ངེས་ངས་ཁོ་ཚོར་གོ་བསྐོན་བློ་འགུགས་
བྱས་པ་འདང་ཡོད་པས་ཐ་ན་ཨ་ཞང་བསམ་མེད་ཅཱ་ལ་ཧི་ལྟ་བུ་ཞིག་གིས་ཀྱང་ངན་
ཇི་ལྟར་གཏམ་རུང་ཅི་ཡང་བྱར་མི་བཏུབ་ཁྱོད་ཀྱི་ཨ་མས་ང་ལ་བཤད་མྱོང་ཁྱེད་ཁང་ཕུ་
སུང་ཚང་གི་རྒྱུད་པ་མ་ལུས་ང་རྒྱལ་ཁེངས་དྲེགས་ཅན་ཏག་ཏག་རེད་ཤོག་ནང་ལ་ཤོག་
དང་སྙིང་ཉེ་མ་ཁོན་ཏིང་དང་ངེད་གཉིས་ད་སོ་མ་ངོ་ཤེས་སུ་གྱུར་ཅིང་ངེད་གཉིས་ཀྱིས་
ཧྭ་ཧྥུ་སློབ་ཆེན་གྱི་དོན་དག་གླེང་བཞིན་ཡོད་ཁྱོད་ཀྱིས་ང་འཚོལ་བ་ཡིན་ནམ་ཁྱོད་ཀྱིས་
ལྟོས་དང་མོ་སྐད་ཅིག་ཙམ་ལའང་མོའི་དགའ་རོགས་དང་ཁ་འབྲལ་མི་ཕོད་པར་འདུག་
རེད་མ་རེད།
ཧི་པོ་ཐེ་ཁྱོད་ཏབ་ཅིག་ལ་སྒོར་སོང་དང་ངས་ཁོན་ཏིང་ལ་བྱ་བ་ཞིག་གླེང་དགོས།
ཤོག་ཤོག་ང་ཚོས་མཉམ་དུ་ཁ་བརྡ་གློད་དེ་ཕན་ཚུན་ལ་རྒྱུས་ལོན་བྱ་ངས་ད་ཅི་ཁོན་
ཏིང་ལ་འདི་ལྟར་བཤད་པ་ཡིན།
ཁྱོད་རེ་ཞིག་སྒོ་ཕྱིར་སོང་དང་ཧི་པོ་ཐེ།
འོ་ན་དེ་ལྟར་བྱོས་ངས་བལྟས་ན་ཁྱོད་ཀྱིས་ཁྱོད་ཀྱི་ཕུ་བོར་ཁ་བརྡ་གང་མང་བྱ་རྒྱུ་རེད།
རབ་ཡིན་ན་ཁྱོད་ཀྱིས་ཐབ་སྟེགས་ཀྱི་ཐ་མག་ཕར་འཁྱེར་ན་བཟང་།
ལགས་སོ་ལགས་སོ་ང་ཡི་གཅེས་ཕྲུག་དེས་ན་ང་རེ་ཞིག་སྒོ་ཕྱིར་བུད་འགྲོ་གནས་
སྐབས་སུ་མོ་ཚོར་བཀོད་སྒྲིག་བྱ་རུ་ཆུགས་ཁོན་ཏིང་གནངས་ཉིན་སླེབས་ཚེ་སླར་ཡང་
ངའི་ཁར་མཉན་དགོས་རེད་མ་རེད་ང་ཡི་སྙིང་ཉེ་མ་ག་རེ་ང་ལ་འོ་ཞིག་བྱོས་དང་།
ཨ་ཡོ་ད་ཆོག་གི་གནངས་ཉིན་བསླེབ་ན་ད་གཟོད་བཤད།
འོ་ན་ངས་བུ་ལོན་གྱི་སྟེང་ལ་བུ་ལོན་བརྩེགས་ནས་ལེན་རྒྱུ་ཡིན་ཨ་ཁོན་ཏིང་ལ་
རང་གིས་མི་འཇོན་པའི་བྱ་བ་བསྒྲུབ་ཏུ་མ་འཇུག་རེད་ཡ་སྐྱེས་པ་དེས་ནེ་ཙོ་གསོས་པའི་
གཏམ་རྒྱུད་ད་རུང་ཁོན་ཏིང་ལ་བཤད་མེད་དེ་ནི་ཧ་ཅང་ཡ་ང་བའི་གཏམ་རྒྱུད་ཅིག་
རེད་ཁྱོད་ཀྱིས་ང་ལ་དོན་དེ་དྲན་དུ་བཅུག་ཁྱོད་ཀྱིས་ཀྱང་འདང་ཞིབ་མོ་རྒྱོབས་དང་སླར་
མཇལ་སླཪ་མཇལ་སླར་ཡང་མཇལ་བར་ཤོག
ཝེ།
ཝེ།
ཁྱོད་ཡང་ཅི་ཞིག་ལ་བྲེལ་གྱིན་ཡོད།
ཅང་མིན།
ཁྱོད་ཀྱིས་ཡང་ངའི་བྱ་བར་ཇུས་གཏོགས་བྱེད་པ་ཡིན་ནམ་ན་ནིང་དབྱར་ཁར་ཇུས་
གཏོགས་བྱས་པ་དེས་མི་འདང་ངམ།
ཁའེ་ཏི་ཁྱོད་ན་བཞིན་པ་འདྲ། ཁྱོད་ལ་ན་ཚ་བྱུང་འདུག་ཇི་ལྟར་བྱུང་བ་ཡིན་ནམ།
ང་ལ་ན་ཚ་བྱུང་ན་བྱུང་དུ་ཆུགས། ངས་གཞན་པར་རེ་ས་མི་འགྲོ།
ཁོའི་སྐད་སྒྲ་གང་སར་མཆེད།
གཏེ་བོ་འདིར་གཉེན་མི་སྒྲིག་པར་མཁྱེན་ཁའེ་ཏི།
ཆུ་བོ་དེ་མཚམས་ལ་ལར་བཀག་རྒྱ་སྣ་ཚོགས་བརྒལ་ནས་འོད་ཟེར་ཕྲ་མོ་ལམ་ལམ་
མཆེད་དེ། ཐད་ཀར་མི་རྣམས་ལ་ཕྱོགས་ནས་ཡོང་བར་མ་ཟད། ཉིན་གུང་དང་ཕྱི་དྲོའི་
མཁའ་དབུགས་ཡོངས་སུ་བརྟོལ། ཨིན། ད་ནི་དྲོས་ཇ་ཡོལ་བ་ཐག་གིས་ཆོད། ང་ཚོ་ཁོ་
དཀའ་སྤྱད་ཀྱིས་ཆུ་མོའི་ལྡོག་ཕྱོགས་སུ་རྐྱལ་བའི་གནས་དེ་བརྒྱུད་ཚར། ཁོས་ཅི་མི་སྙམ་
པའི་ངང་ལྷ་ལ་ཕྱོགས། མ་རེད། ལྷ་ཚོགས་ལ་གདོང་གཏད་འདུག པོ་ཧྲི་ཏུང་ལ་སླེབས་ན།
ཡང་ན་མ་ས་ཁྲུའུ་སའེ་རུ་འབྱོར་ཚེ། ཐ་ན་ལྷ་ཚོགས་ཀྱང་གྲལ་མཚེས་གཅིག་ལ་གཏོགས་
པར་གྱུར། དེ་མིན་སྐྱེས་ཕོ་རབ་ཅིག་ལ་བརྩི་མི་རུང་བར་ཟད། བརླན་ཞིང་ནེམ་པའི་གྲུ་
ཁེམ་གྱིས་ལམ་བར་ཧྲིལ་བོར་ཁོར་མིག་བརྡ་སྟོན་ཞིང་། གསེར་འོད་ཆེམ་ཆེམ་བྱེད། དེ་
ནི་བུད་མེད་ཀྱི་སྙིམ་པ་འགུལ་བ་དང་ཀུན་ནས་མཚུངས། གཅམ་གསག་མཁན། གཅམ་
གསག་མཁན་ཞིག་སྐྱེས་པ་ཕོར་མི་བརྩི་ཚེ། ཁོས་ལྷ་ཆེན་ཡང་མིག་ནང་ལ་འཇོག་མི་
སྲིད། གཏེ་བོ་འདི། ཁའེ་ཏི། དཀྱོགས་མཚམས་ཤིག་ཏུ་ཆུ་བོའི་ངོས་ནས་སླར་ཡང་ལྡོག་འོད་
སེར་ལམ་མེར་འཕྲོས་ཡོང་།
ང་ལ་ན་ཚ་བྱུང་འདུག་ཁྱོད་ཀྱིས་ང་ལ་ངེས་པར་དུ་ཁས་ལེན་བྱ་དགོས།
ན་སོང་ངམ་ཁྱོད་ཇི་ལྟར་ན་བ་རེད།
ང་ན་བ་བདེན་མོད་ཀྱི་འོན་ཀྱང་ངས་མི་གཞན་སུ་དང་གང་ལའང་རེ་བ་བཅོལ་ཐབས་མེད་
ཁྱོད་ཀྱིས་ང་ལ་བདག་སྐྱོང་བྱེད་པར་ཁས་ལེན་དགོས།
གལ་སྲིད་ཁོ་ཚོར་བདག་སྐྱོང་མཁོ་བ་ནི་ཁྱོད་མེད་པའི་རྒྱུ་མཚན་གྱིས་རེད་འདུག་ཁྱོད་ལ་ན་
ཚ་ཇི་ལྟར་བྱུང་བ་ཡིན། སྒེའུ་གཤམ་དུ། ང་ཚོས་རླངས་འཁོར་མེ་འཁོར་ས་ཚུགས་སུ་བསྐྱོད་
པའི་སྒྲ་ཐོས་པར་གྱུར། དེ་ནི་དུས་ཚོད་བརྒྱད་དང་སྐར་བཅུ་ཡི་གཉེན་ཉེ་དག་བསུ་རུ་
འགྲོ་བར་མངོན། ཚང་མ་མི་མགོ་རེད། མི་མགོ་གང་སར་འཁྲུགས། ཡིན་ནའང་སྐྲ་བཞར་
མཁན་མཐོང་རྒྱུ་མི་སྣང་། སེན་བཟོ་བུ་མོའང་རིག་རྒྱུ་མི་འདུག སྔོན་ཆད་ང་ཚོར་གྱི་
ལིང་ཞིག་ཡོད། དེ་རྟ་རར་གསོས་པ་ཡིན། འོ་ལེ། འོན་ཀྱང་སྐེ་ཤིང་བརྒྱབ་མ་ཐག་ལམ་
སང་ཧྭ་པ་ལྟ་བུར་གྱུར་འགྲོ། ཁོན་ཏིང་གི་སྐད་སྒྲས་སྐད་སྒྲ་གཞན་དག་ཟིལ་གྱིས་མནན་ཐོག་ཁའེ་
ཏི་ཡི་ཁང་བའི་ཐང་གཅལ་བརྟོལ་ནས་ཕྱིན།
རླངས་འཁོར་བསྒགས་བྱུང་། ང་རླངས་འཁོར་ལས་བབས་ཏེ་རང་ཉིད་ཀྱི་གྲིབ་མའི་
སྟེང་འགྲེངས། གཞུང་ལམ་ཞིག་གློག་འཁོར་གྱི་བགྲོད་ལམ་བགོམས་པར་གྱུར། རླངས་
འཁོར་ས་ཚུགས་སུ་ཤིང་ལས་བྱས་པའི་སྒུག་སྤྱིལ་ཞིག་མཆིས་ཤིང་། ནང་རོལ་ཏུ་རྒད་པོ་
ཞིག་གིས་ཤོག་ཁུག་ལས་ཅི་ཞིག་གློངས་ཏེ་ཟ་བཞིན་འདུག སྐབས་དེར་རླངས་འཁོར་
ཐག་རིང་དུ་བསྐྱོད་པ་དང་། སྐད་སྒྲའང་ཐག་རིང་དུ་ཡལ། གཞུང་ལམ་དེ་ནགས་ཚལ་
ཁྲོད་འཐེན་པའི་མཚམས་སུ་གྲིབ་བསིལ་གང་འགབ་ཅིག་བདོག ཡིན་ནའང་དབྱིན་ཇི་
གསར་བའི་ཟླ་དྲུག་པ་ནི་ཕ་ཡུལ་གྱི་ཟླ་བཞི་པ་ལས་ཀྱང་ཐུ། ངས་མདུན་ཕྱོགས་སུ་དུ་ཁུང་
ཞིག་ཀེར་རེ་འགྲེང་བ་མཐོང་། ང་དེར་རྒྱབ་ཀྱིས་ཕྱོགས་ཤིང་། རང་ཉིད་ཀྱི་གྲིབ་མ་ས་རྡུལ་
ཁྲོད་བརྫིས། ངའི་ཁོག་པར་འཇིགས་རུང་གི་དངོས་པོ་ཞིག་གདའ་མཚན་སྨག་ཁྲོད་ངས་དངོས་པོ་
དེར་ལྟ་ཐུབ་ལ་དངོས་པོ་དེས་སོ་སྒོ་ཕྱུང་ནས་ང་ལ་གཙིགས་འདུག་པ་མཐོང་ཐུབ་པར་མ་ཟད་དངོས་
པོ་དེས་མི་རྣམས་ཀྱི་ངོ་གདོང་བརྒྱུད་ནས་ང་ལ་ཅེར་ཡོད་པའང་རིག་ནུས་ད་ལྟ་སྣང་ཡུལ་དུ་མ་
མཆིས་འོན་ཏེ་ང་ན་བྱུང་།
ཁའེ་ཏི།
ང་ལ་མ་རེག་ཡིན་ནའང་ཁྱོད་ཀྱིས་ང་ལ་ཁས་ལེན་དགོས།
གལ་སྲིད་ཁྱོད་ན་ཚེ་ཁྱོད་ཀྱིས་ལྷག་ཏུའང་མི་ནུས།
མིན་ངས་ཅིས་ཀྱང་ནུས་སྲིད་གཉེན་བསྒྲིགས་རྗེས་ཇེ་ལེགས་སུ་འགྲོ་ངེས་དེར་འཚབ་མི་
དགོས་ཁྱོད་ཀྱིས་ཁོ་ཅེ་ཁི་སུན་ལ་བསྐྱལ་དུ་མ་འཇུག་ཨང་ཁྱོད་ཀྱིས་དོན་དེ་ང་ལ་ཁས་ལེན་དམ་བཅའ་བྱོས།
ངས་ཁས་ལེན་ཁའེ་ཏི་ཁའེ་ཏི།
ཁྱོད་ཀྱིས་ང་ལ་མ་རེག་ཁྱོད་ཀྱིས་ང་ལ་མ་རེག
དངོས་པོ་དེའི་ཚུགས་ཀ་ཅི་འདྲ་རེད་ཁའེ་ཏི།
དངོས་པོ་གང་།
དངོས་པོ་དེ་མི་རྣམས་ཀྱི་ངོ་གདོང་བརྒྱུད་ནས་ཁྱོད་ལ་གཙིགས་འདུག་པའི་དངོས་པོ་དེ།
ངས་སྔར་ལྟར་དུ་ཁུང་ཆེན་པོ་དེ་མཐོང་གིན་འདུག ཆུ་བོ་ཀན་ཕྱོགས་སུ་ཡོད་པ་སྨོས་
ཅི་དགོས་ཏེ། རྨ་ཤུལ་ལྡག་བཞིན་རྒྱ་མཚོར་བཞུར། ལྷིང་འཇགས་ཀྱི་བྲག་ཁུང་བརྒྱུད། དེ་
དག་ཁུ་སིམ་ངང་ཆུ་བོར་ལྟུང་ཞིང་། ཁོས་ཡར་ལོངས་ཟེར་བའི་ཚེ་དབུར་ཏི་དེ་གཉིས་ཁོ་
ན་ཆུ་ཁར་གཡེང་སྲིད། སྔོན་ཆད་ཝེ་ཨར་ཧྲིས་དང་ངེད་གཉིས་ཀྱིས་ཉིན་གང་བོར་རི་
དྭགས་རྔོན་པའི་སྐབས། དྲོས་ཇ་ཅི་ཡང་མི་ཐོགས་པས། དུས་ཚོད་བཅུ་གཉིས་སླེབས་
མཚམས་སུ་གྲོད་པ་ལྟོགས་སྣང་སྐྱེས། དེ་ལྟར་དུས་ཚོད་གཅིག་གི་སྔ་གཞུག་ཏུ། གློ་བུར་
བརྗེད་ངས་ཀྱི་ཀློང་དུ་འབྱམས་ཏེ་ཐ་ན་ལྟོགས་སྡུག་ཀྱང་གར་སོང་ཆ་མེད་དུ་གྱུར། ལམ་
འགྲམ་གྱི་གློག་སྒྲོན་དག་ལ་ངོས་དེད་ནས་རི་གཤམ་སྙེག་ཅིང་དེའི་འཕྲོར་རླངས་འཁོར་རི་གཤམ་
སྙེག་པའི་སྐད་སྒྲ་ཐོས་འོངས། བསྙེས་ཁྲིའི་སྐྱོར་མ་གྲང་ཅང་ཅང་ངང་ངའི་དཔྲལ་བར་གླན་པ་
དང་ངའི་དཔྲལ་ངོས་སུ་བསྙེས་ཁྲིའི་ཤུར་མོ་བབས་ཀུ་ཤུའི་ལྗོན་ཤིང་གིས་ངའི་སྐྲ་ལོ་གསེག་ནས་
བཀབ་ཅིང་ལྷ་ཡུལ་གྱི་སྐྱེད་མོས་ཚལ་དུ་གྱོན་ཆས་ནི་རྣ་འགྲམ་དུ་ལྷགས་པ་མཐོང་། ཁྱོད་ལ་དྲོད་
ཚད་ངེས་ཅན་མཆིས་ངས་ཁ་སང་བསྙབས་པ་དེ་ལྕགས་ཐབ་ཇི་བཞིན་ཚ་བེར་བེར་བྱེད།
ང་ལ་མ་རེག
ཁའེ་ཏི་ཁྱོད་གཉེན་བསྒྲིག་མི་སྲིད་ཁྱོད་མི་དྭངས་པ་ཡིན་ནམ། པྲ་ཆལ་ཀན།
ང་མ་བསྒྲིགས་ན་མི་ཆོག དེར་མཐུད་ནས་ཁོ་ཚོས་ང་ལ་ད་དུང་རུས་པའང་གཅག་རྒྱུ་
རེད་ཟེར།
དུ་ཁུང་ཆེན་པོ་དེ་མཐར་ཐུག་ངའི་མཐོང་ལམ་ནས་ཡལ། ད་ལྟ་ལམ་ནི་གྱང་ངོས་
དེད་ནས་མདུན་ཕྱོགས་སུ་བསྲིངས། ལྗོན་ཤིང་གིས་གྱང་ཁ་ཡོངས་སུ་མནན། ལྗོན་ཤིང་
གི་རྩེ་མོར་ཉི་འོད་ཀུན་ནས་འཁྱིལ། རྡོ་བ་འཁྱགས་ཤིང་བསིལ། ཁྱོད་ཉེ་སར་བཅར་
ཚེ་རྡོ་བའི་གྲང་ངར་ཚོར་བར་འགྱུར། འོན་ཀྱང་ང་ཚོའི་གྲོང་གསེབ་དང་གནས་འདི་
གཉིས་གཏན་ནས་མི་འདྲ། མི་བདེན་ན་ཁྱོད་ཉིད་རི་ལུང་ཐང་གསུམ་ལན་གཅིག་
འགྲིམས་དང་ཚོར་བ་དེ་འདྲ་འབྱུང་ངེས་རེད། ཁྱོད་ཀྱི་མཐའ་འཁོར་དུ་བལྟས་ན་ལྷིང་
ཞིང་འཇགས་མོད་དོན་དུ་ཛ་ཞིང་དྲག་པའི་སྐྱེ་འཕེལ་གྱི་ནུས་པ་ཞིག་ཁྱབ་ནས་འདུག
དེས་ནི་དུས་གཏན་གྱི་ལྟོགས་སྐོམ་རྩད་ནས་སེལ་ཐུབ། དེ་ག་ཁྱོད་ཀྱི་གམ་རྒྱང་གང་རུང་
དུ་བཞུར་བར་མ་ཟད། མཚམས་ཚུགས་མེད་པའི་སྒོ་ནས་ཐ་ན་སེམས་མེད་ཀྱི་རྡོ་རུག་
ཅིག་ཀྱང་གསོ་སྐྱོང་བྱེད་པར་མངོན། དེ་ཡང་ལྗོན་ཤིང་རེ་རེར་ལྗང་མདོག་བཀྲ་བ་དང་
རྒྱང་རིང་གི་ཡུལ་གྲུར་སྔོ་མདངས་སྩལ་པ་དང་ཅིས་མི་མཚུངས། ཡིན་ནའང་སྟོབས་
དང་ལྡན་པའི་སྲིན་མོ་མེ་འབར་ལ་བརྔོ་ཏིལ་ཙམ་ཡང་ཐོགས་མི་ནུས། ང་ལ་ད་དུང་རུས་
པའང་གཅག་རྒྱུ་རེད་ཟེར་ངའི་ལུས་ཕུང་གིས་ཨ་ཡོ་ཞེས་འཁུན་སྒྲ་བར་མེད་དུ་བསྒྲགས་པར་མ་
ཟད་རྔུལ་ཆུའི་དོག་པའང་འཛུམ། ང་དེར་སྣང་དོགས་ཅི་ཡང་མེད་རྐང་པ་བཅག་པའི་བྲོ་བ་ཅི་འདྲ་
ཡིན་ཚུལ་ངས་སྔ་མོ་ནས་མྱངས་པ་ཡིན་དོན་དུ་ཧ་ལས་རྒྱུ་ཆེན་པོ་མ་མཆིས་ཐལ་ཆེས་ནའང་ཁྱིམ་
ནང་དུ་ཉིན་གང་མང་པོར་འདུག་དགོས་པ་ཙམ་རེད་ངའི་མ་མཆུ་སྦྲིད་མགོ་བརྩམས་ཤིང་ངག་ལས་
ཅུང་ཙམ་སྒུགས་དང་ད་དུང་སྐར་མ་གཅིག་ལ་སྒུགས་དང་ཞེས་ཐལ་བའི་ཞོར་ལ་རྔུལ་ཆུ་བར་མེད་
དུ་ཟགས་ངས་སོ་སྲུབས་བརྒྱུད་དེ་སྨྲེ་སྔགས་བཏོན་ནའང་ཨ་ཕས་རྟ་རྒན་ཤི་རྒྱུ་བོ་ཀན་རྟ་རྒན་ཤི་
རྒྱུ་བོ་ཀན་ཟེར། ཅུང་ཙམ་སྒུགས་དང་འདི་ང་ལན་པས་རེད། ཁོས་ཉིན་གྲངས་ཀྱི་ཞོགས་པར་
སློ་མ་སྔོན་པོ་ཞིག་ཐོགས་ཤིང་ལན་ཀན་བརྒྱུད་དེ་ཇ་ཁང་དམིགས་ནས་ཡོང་བ་རེད་ལམ་གྱི་ཐོག་
ཐག་ཀུན་ཏུ་དབྱུག་པས་ལན་ཀན་ལ་རྡེག་པའི་སྒྲ་ཞིག་མཆེད་པ་དང་ངས་ནི་ཆེད་དུ་ཁོར་རྡོ་སོལ་
ཞིག་བསྒོངས་པ་ན་ཏི་ཨར་ཞུ་ཡིས་ཁྱོད་ལ་གསོན་འདོད་མི་འདུག་གམ་ཁྱོད་ལ་ཀླད་པ་ཡོད་དམ་
མེད་ཁྱོད་ཀྱི་རྐང་པ་བཅགས་ནས་ཉིན་བཞི་མ་གཏོགས་བགོར་མེད་ཟེར། ཁྱོད་ཅུང་ཙམ་སྒུགས་དང་
ང་རིམ་གྱིས་གོམས་པར་འགྱུར་ངེས་ཁྱོད་ང་ལ་སྐར་མ་གཅིག་རིང་སྒུགས་དང་ཆོག་ང་ཅིས་ཀྱང་
གོམས་པར་འགྱུར་ངེས།
འདི་ལྟའི་མཁའ་དབུགས་ཁྲོད་ཐ་ན་སྐད་སྒྲའང་མཆེད་མཚམས་བཞག་དང་མཚུངས།
ཨ་ན་མ་ན་མཁའ་དབུགས་ཀྱང་ཐང་ཆད་དེ་སྐད་སྒྲ་སྐྱེལ་མི་འདོད་པ་འདྲ། ཁྱི་ཞིག་གི་ཟུག་
སྐད་དེ་མེ་འཁོར་ལས་ཀྱང་རྒྱང་རིང་དུ་ཁྱབ་ཅིང་། མ་མཐར་ཡང་མུན་ཁྲོད་དུ་དེ་ལྟར་
ཟད། མི་རེ་གཉིས་ཀྱི་སྐད་སྒྲའང་ཧ་ཅང་རྒྱང་རིང་དུ་འཕུར། དཔེར་ན་མི་ནག་གི་སྐད་སྒྲ་
ལྟ་བུའོ། །ལུའུ་དབྱི་སི་ཧི་ཆར་གྱིས་རྭ་དུང་དང་སྣུམ་སྒྲོན་རྙིང་བ་དེ་བཟུང་ནའང་། ཁོས་
རྭ་དུང་དེ་ནམ་ཡང་བེད་སྤྱད་མ་མྱོང་། ངས་བཤད་རྒྱུར། “ལུའུ་དབྱི་སི། ཁྱོད་ཀྱིས་སྣུམ་
སྒྲོན་དེ་དུས་ཡུན་ག་ཚོད་ཅིག་ལ་ཕྱིས་མ་མྱོང་།”
“ངས་ཉེ་སྔོན་ཏག་ཏག་ལ་ཕྱིས་པ་ཡིན། ཁྱོད་ཀྱིས་ཆུ་བོ་བྲུག་སྟེ་མི་མང་པོ་བསྣུབས་
པའི་དོན་དེ་དྲན་ནམ། ངས་ཉིན་དེར་ཕྱིས་པ་ཡིན། ཉིན་དེའི་དགོང་མོར། ཆུང་མ་དང་
ངེད་གཉིས་ཐབ་མེའི་འཁྲིས་སུ་ཙོག་ཅིང༌། མོས་བཤད་རྒྱུར། ‘ལུའུ་དབྱི་སི། གལ་སྲིད་
ཆུ་ལོག་བརྒྱུགས་ཏེ་ངེད་ཚང་ལ་བསླེབ་ཚེ་ཁྱོད་ཀྱིས་ཇི་ལྟར་བྱ།’ ངས་ལན་དུ། འོ་ལེ།
དེས་ན་ངས་སྣུམ་སྒྲོན་འདི་གཙང་མར་འབྱིད་དགོས་འདུག ཟེར་བ་ཡིན། དེར་བརྟེན་
དགོང་མོ་དེར་ངས་གཙང་མ་གཙང་རྐྱང་དུ་ཕྱིས་པ་ཡིན།”
“ཐེངས་དེའི་ཆུ་ལོག་ནི་ཐག་རིང་གི་པེན་ཞི་ཧྥ་ཉི་ཡར་བྱུང་བ་མ་རེད་དམ།” ངས་
བཤད་རྒྱུར། “ཇི་ལྟར་ང་ཚོའི་སར་བསླེབ་བམ།
“འདི་ནི་ཁྱོད་ཀྱི་བཤད་སྲོལ་རེད།” ལུའུ་དབྱི་སི་ཡིས་བཤད་རྒྱུར། “པེན་ཞི་ཧྥ་
ཉི་ཡ་ཡིན་ནའང་ཆོག་ཅེ་ཧྥུ་སུང་ཡིན་ནའང་རུང་། གང་ལྟར་ཆུ་བོ་ཟབ་ཅིང་བརླན་པ་
གཅིག་འདྲ་རེད། ངས་བལྟས་ན། ཏག་ཏག་ལ་ཆུ་བོ་བྲུག་ཀྱང་རྒྱང་རིང་བསྣུབས་མི་ཐུབ་
པར་འདོད་པའི་མི་རྣམས། མཇུག་མཐར་སྡོང་གཏུན་ཞིག་པང་ནས་ཆུ་ནང་དུ་གཡེང་
བཞིན་འདུག”
“ཁྱོད་དང་མ་ཧྲ་གཉིས་དགོང་མོ་དེར་འབྲོ་ཐུབ་སོང་ངམ།”
“ངེད་གཉིས་ཀྱིས་གོམ་པ་སྔུན་ལ་ཕྱིར་སྤོས་མ་ཐག་གཞུག་ལ་ཆུ་ལོག་ཁང་བའི་
ནང་བླུགས་བྱུང་། གང་ལྟར་ངས་སྣུམ་སྒྲོན་གཙང་མར་ཕྱིས་ཡོད་པས། མོ་དང་མཉམ་དུ་
རི་དེའུ་སྟེང་གི་དུར་སའི་རྒྱབ་ནས་ཞག་གང་བོ་བསྐྱལ་བ་ཡིན། གལ་སྲིད་དེ་ལས་ཀྱང་
མཐོ་ས་ཞིག་ཡོད་པ་ཤེས་ཚེ། དེར་མི་འབྲོ་བའི་ངེས་པ་ཁྱོན་ནས་མེད།”
“དེའི་རྗེས་སུ་ཁྱོད་ཀྱིས་ཐེངས་གཅིག་ལའང་མ་ཕྱིས་སམ།"
“ད་ནི་འབྱིད་དགོས་དོན་མི་འདུག ཕྱིས་ནས་ཅི་བྱེད་དམ།”
“ཁྱོད་ཀྱི་ནང་དོན་ལྟར་ན། ཐེངས་རྗེས་མར་ཆུ་བོ་བྲུག་ཚེ་འབྱིད་རྒྱུ་ཡིན་ནམ།”
“དེས་ཐེངས་སྔོན་མར་ང་ཚོ་ཆུ་ལོག་ལས་ཐར་རོགས་བྱས་པ་ཙམ་མ་རེད་དམ།”
“ཧེ། ཁྱོད་འདི་མི་བསོད་ཅིག་རེད། ཨ་ཁུ་ལུའུ་དབྱི་སི།” ངས་དེ་ལྟར་བཤད།
“རེད་ལགས། སྐུ་སྲས། ཁྱོད་ལ་ཁྱོད་ཀྱི་ཐབས་ཤེས་དང་། ང་ལ་ང་ཡི་བཀོད་སྒྲིག་
ཡོད། གལ་སྲིད་སྣུམ་སྒྲོན་ཕྱིས་པ་ཙམ་གྱིས་ཆུ་ལོག་ལ་གཡོལ་ཐུབ་ན། ངས་གཞན་དང་ཁ་
རྩོད་བརྒྱབ་ནས་ཅི་བྱེད།”
“ཨ་ཁུ་ལུའུ་དབྱི་སི་ཡིས་སྣུམ་སྒྲོན་བཀར་ཏེ་གཏན་ནས་རི་དྭགས་བརྔོན་མི་
སྲིད།” ཝེ་ཨར་ཧྲིས་ཀྱིས་དེ་ལྟར་བཤད།
“དང་ཐོག་ངས་འདི་གར་ཨ་བྲ་རྔོན་པའི་ཚེ། གཞན་གྱིས་ད་དུང་ཁྱོད་ཀྱི་ཨ་ཕའི
མགོར་ས་སྣུམ་བསྐུས་ནས་ཤིག་རྟུག་སེལ་གྱིན་འདུག ཨ་ཞ་ཞི།།” ལུའུ་དབྱི་སི་ཡིས་དེ་
ལྟར་བཤད།
“དེ་དངོས་གནས་བདེན་པ་རེད།” ཝེ་ཨར་ཧྲིས་ཀྱིས་བཤད་རྒྱུར། “ངས་བལྟས་ན།
ཨ་ཁུ་ལུའུ་དབྱི་སི་ཡིས་རྔོན་པའི་ཨ་བྲ་ནི་ས་འདིའི་གཞན་སུ་ལས་ཀྱང་མང་།”
“རེད་ལགས། སྐུ་སྲས།” ལུའུ་དབྱི་སི་ཡིས་བཤད་རྒྱུར། “ང་ལ་སྣུམ་སྒྲོན་འདང་
ངེས་ཤིག་ཡོད། བདེན། ཨ་བྲས་ཀྱང་སྒྲོན་འོད་གསལ་བོ་མི་འདུག་ཅེས་འཁང་ར་བྱས་
མ་མྱོང༌། ཤུ། ཁ་རོག དེ་ཀན་ན་འདུག ཝོ་ཝོ། ཁྱོད་ཇི་ལྟར་མི་འབ་པ་ཡིན། ཁྱི་
བཙོག” དེར་མཐུད་ནས་ང་ཚོ་སྡོང་ལོ་སྐམ་པོའི་སྟེང་ཙོག་ཅིང་། ང་ཚོའི་ངང་སྒུག་
ཁྲོད་ཀྱི་འགྲོས་དལ་བའི་དབུགས་ཀྱི་འབྱིན་རྔུབ་དང་རླུང་བུ་དབེན་པའི་ནམ་ཟླ་བཅུ་
པའི་ལྷིང་འཇགས་དང་བསྡོངས་ཏེ། སྡོང་ལོ་སྐམ་པོ་དག་གིས་ཀྱང་རྣ་གཏམ་ཤབ་ཤུབ་
ལབ། སྣུམ་སྒྲོན་གྱི་དྲི་མ་ཁ་བོ་དེས་དྭངས་གཙང་གི་མཁའ་དབུགས་ཡོངས་སུ་བརྫད། ང་
ཚོས་ཁྱི་ཡི་ཟུག་སྐད་དང་ལུའུ་དབྱི་སི་ཡི་སྡིགས་མོ་གཉིས་ག་ལེར་རྒྱང་རིང་དུ་ཡལ་བའི་
བྲག་ཅར་ཉན། ཁོས་རྣམ་ཀུན་སྐད་འགྲགས་མི་བཀོལ་ནའང་། ཁུ་སིམ་གྱི་མཚན་མོར་
ང་ཚོས་ཕྱི་ཁྱམས་ནས་ཀྱང་ཁོའི་སྐད་སྒྲ་ཐོས་ཐུབ། ཁོས་རང་ཉིད་ཀྱི་ཁྱི་དེ་ཁྱིམ་ལ་ལྡོག་
པར་སྐུལ་དུས། སྐད་སྒྲ་དེ་ནི་ཁོས་དུས་རྒྱུན་ཕྲག་པར་བཟེད་ཀྱང་ནམ་ཡང་བེད་མི་སྤྱོད་
པའི་རྭ་དུང་བུས་པ་དང་མཚུངས་པར། ཧ་ཅང་གསལ་ཞིང་སྙན། སྐད་སྒྲ་དེ་ནི་མུན་ནག་
དང་ལྷིང་འཇགས་ཀྱི་གྲུབ་ཆ་འབའ་ཞིག་སྟེ། གནས་དེ་ནས་གཅལ་དུ་བཀྲམས་རྗེས་སླར་
ཡང་གནས་དེ་རུ་ཕྱིར་བསྐུམས་འགྲོ། ཝོ་ཝོ། ཝོ་ཝོ། ང་ནམ་ཉི་མ་ཞིག་ལ་ཅིས་ཀྱང་གཉེན་
བསྒྲིག་དགོས།
ཁྱོད་ལ་དགའ་རོགས་མང་པོ་ཡོད་པ་རེད་དམ་ཁའེ་ཏི།
ངས་ཀྱང་མི་ཤེས་མི་མང་དྲགས་ཁྱོད་ཀྱིས་པན་ཅི་དང་ཨ་ཕ་གཉིས་ཀར་བདག་སྐྱོང་
བྱ་ཐུབ་བམ།
ཁྱོད་ཀྱིས་ཀྱང་སུའི་ཡིན་པ་མི་ཤེས་ན་ཁོས་ཤེས་སམ།
ང་ལ་མ་རེག་དང་ཁྱོད་ཀྱིས་པན་ཅི་དང་ཨ་ཕ་གཉིས་ཀར་བདག་སྐྱོང་བྱ་རོགས་ཨེ་ཆོག་གམ།
ང་ཟམ་ཁར་མ་སླེབས་རུང་ཆུ་བོ་ཡོད་པ་ཚོར་ཐུབ། ཟམ་པ་འདི་ནི་རྡོ་ལེབ་སྐྱ་
བོས་བརྩིགས་པ་ཞིག་སྟེ། གང་སར་ཆུ་རྩྭ་སྐྱེས་འདུག བ་ཚྭས་ཟིན་པའི་གནས་དག་
ཏུ་འབུ་ཕྲའི་རིགས་ཀྱི་སྐྱེ་དངོས་ཀྱི་རྫུབས་སྟུག་པར་མངོན། ཟམ་འོག་ཏུ། ཆུ་བོ་དྭངས་
ཤིང་འཇམ་ཅག་གེར་གནས། གྲིབ་མའི་ཁྲོད་ཉལ་ཏེ་ཇེ་དལ་ནས་ཇེ་དལ་དུ་འགྱུར་བའི་
ཆུ་འཁོར་ཞིག་བསྐྱིལ་བ་ན། ནམ་མཁའི་དཀྱིལ་འཁོར་ཡང་དེ་མཚུངས་སུ་འཁོར་བ་
ཤར། ཟམ་ཁུང་གི་མཐའ་སྐོར་ཀུན་ཏུ་ཤག་ཤག་གི་སྒྲ་བར་མེད་དུ་གྲག་ཅིང་མཆིས། ཁའེ་
ཏི་ཀན།
ང་ཅིས་ཀྱང་གཉེན་བསྒྲིག་དགོས། ཝེ་ཨར་ཧྲིས་ཀྱིས་ང་ལ་སྐྱེས་པ་ཞིག་གིས་ཇི་ལྟར་
རང་ཉིད་རྨས་མར་བཏང་བའི་སྐོར་ལབ་མྱོང་། ཁོ་ནགས་ཁྲོད་དུ་སོང་ཞིང་། གྲམ་གཞུང་
ཞིག་ཏུ་བཞར་གྲིས་གཏུབས་པ་རེད། ཁོས་བཞར་གྲི་གཡུགས་ཐེངས་གཅིག་གིས་དངོས་
རྡོག་གཉིས་ཕྲག་པའི་ཕྱི་རོལ་ཏུ་ཡེར་ཏེ་ཁྲག་ཐིགས་རྒྱབ་ཕྱོགས་སུ་བརྡོལ་པ་ལས་ཡང་
འཁོར་མ་བརྒྱབ་སྐད། ཡིན་ནའང་དེ་གནད་དོན་གཙོ་བོ་མ་རེད། དེ་དག་བཅད་རྗེས་
ད་དུང་ཡང་གནད་དོན་ཐག་ཆོད་མ་བྱུང་། ཡིན་རྒྱུ་ནི་དེ་དག་མ་གཞི་ནས་སྐྱེས་མེད་ན་
འགྲིག དེ་ལྟར་ན་ངས་འདི་ལྟར་བཤད་ཆོག་སྟེ་འོ་དེ་ནི་ཀྲུང་གོ་པའི་སྤྱོད་སྟངས་ཁོ་ནར་
འཁུམས་འོན་ཏང་ངས་ཀྲུང་གོ་པ་གཅིག་ཀྱང་ངོ་མི་ཤེས། དེར་བརྟེན་ཨ་ཕས་ང་ལ་ཁྱོད་
ནི་ཕོ་གསར་ཡིན་པའི་རྐྱེན་གྱིས་རེད། ཁྱོད་ཀྱིས་ད་དུང་མི་ཤེས་སམ། བུད་མེད་རྣམས་
ཐོག་མ་ཉིད་ནས་ཚངས་པར་གནས་པ་མེད། དྭངས་གཙང་ཟེར་བ་ནི་དགག་བཞག་གི་
རྣམ་པར་གྲུབ་པས་ན་རང་བྱུང་དང་འགལ་བ་ཆོས་ཉིད་ཡིན། ཁྱོད་ལ་གནོད་མཁན་ནི་
རང་བྱུང་ཡིན་པ་ལས་ཁའེ་ཏི་མ་རེད་ཟེར། དེར་བརྟེན་ངས་འདི་དག་ཐམས་ཅད་སྟོང་
གཏམ་རེད་ཅེས་ལབ་དེར་བརྟེན་ཁོས་འོ་ན་ལུས་གཙང་ཟེར་བའང་སྟོང་གཏམ་རེད་ཅེས་
བཤད་དེར་བརྟེན་ངས་ཁྱོད་ཀྱིས་དེ་དག་མི་ཤེས་ཞེས་བརྗོད་པ་ཡིན། ཁྱོད་ཀྱིས་དེ་དག་མི་
ཤེས་དེར་བརྟེན་ཁོས་བདེན་པ་ཡིན་ཞེས་ཐལ། ནམ་ཞིག་ང་ཚོས་གནད་དེ་རྟོགས་གྱུར་ཚེ་
སྐྱོ་འབྲས་ཞེས་པར་གསར་སྣང་གང་ཡང་མཆིས་མི་སྲིད།
ཟམ་པའི་གྲིབ་གཟུགས་ཆུ་བོར་འཕོས་པའི་གནས་དེར། ངས་གཏིང་ཚད་ངེས་ཅན་
ཞིག་མཐོང་ཐུབ་མོད། འོན་ཀྱང་ཆུ་བོའི་འཇིངས་གཏན་ནས་རིག་མི་ནུས། གལ་སྲིད་
ཁྱོད་ཀྱིས་ལོ་མ་རྐང་གཅིག་ཆུ་ནང་དུ་ཡུན་རིང་བོར་སྦངས་ཚེ་རུལ་མྱགས་སུ་གྱུར་ཏེ།
ཚི་སྣ་ཕྲ་ཞིང་རིང་བ་དེ་དག་ལྷེམ་ལྷེམ་ངང་འགུལ་བར་བྱེད་ཅིང་རྨི་ལམ་ནང་བྱིང་བ་
དང་མཚུངས། ནམ་ཞིག་ཁོས་ཡར་ལོངས་ཟེར་བའི་ཚེ་ན། མིག་ཟུང་དེ་གཉིས་ཀྱང་
གཏིང་རིང་དང་ཁུ་སིམ་གྱི་གཉིད་སྟུག་ཁྲོད་ཧར་གྱིས་འབྱེད་ངེས་ཤིང་། ཆུ་ཁར་གཡེངས་
ཏེ་གཟི་དཔལ་གྱི་བདག་པོར་ཡར་ལྟ་བྱ་སྲིད། ད་དུང་ཅུང་ཙམ་འདས་ཚེ། དབུར་ཏི་
དེ་གཉིས་ཀྱང་ཡར་ཡར་འཕྱོ་ཞིང་ལྡིང་བ་སྨོས་ཅི་དགོས། ངས་དབུར་ཏི་ཟམ་འོག་གི་
གཞོགས་གཅིག་ཏུ་སྦས་པ་དང༌། སླར་ཡང་ཟམ་སྟེང་དུ་ཕྱིན་ཏེ། ལན་ཀན་ལ་བསྙེས་
ནས་བསྡད།
ངས་ཆུ་བོའི་འཇིངས་མཐོང་ཐབས་མི་འདུག ཡིན་ནའང་ངས་ཆུ་བོའི་ཟབ་ཚད་
ངེས་ཅན་ཞིག་རིག་ཐུབ། དེ་གར་ཆུ་བོའི་བཞུར་རྒྱུན་དལ་ཞིང་གཡོ། ངས་ཡུན་རིང་བོར་
ཐུར་ལྟ་བྱས་ཤིང་། མིག་འབྲས་ཀྱིས་ཅི་ཡང་ཟིན་མི་ཐུབ་པར་ཅེར། དེའི་འཕྲོར་ངས་གྲིབ་
གཟུགས་ཤིག་སྦོམ་ཞིང་ཐུང་བའི་མདའ་མོ་དང་འདྲ་བར་ཆུ་རྒྱུན་ཁྲོད་གསེག་གིས་ཁེགས་
པ་ཚོར། འབུ་སྦྲང་ཞིག་ཆུ་ངོས་དང་ཉེ་བར་བཅར་ནས་འཕུར་ཏེ། མཚམས་མཚམས་
སུ་ཟམ་པའི་གྲིབ་གཟུགས་ཁྲོད་འཛུལ་ཞིང་། ཡང་མཚམས་མཚམས་སུ་ཟམ་པའི་གྲིབ་
གཟུགས་ལས་བརྒལ། འཇིག་རྟེན་ལས་གཞན་པའི་དམྱལ་བ་ཟེར་བ་ཞིག་ཡོད་ན་ཅི་མ་རུང་།
དྭངས་གཙང་གི་མེ་དཔུང་གིས་ངེད་གཉིས་འཆི་བ་ལས་འགོངས་པར་བྱ་སྲིད། སྐབས་དེར་སླེབས་
ན་ཁྱོད་ལ་ང་ཁོ་ན་མ་གཏོགས་མེད་ང་ཁོ་ན་མ་གཏོགས་མེད་ངེད་གཉིས་དྭངས་གཙང་གི་མེ་དཔུང་
ལས་འགོངས་པའི་འཇིགས་སྣང་ཁྲོད་ལྷུང་། མདའ་མོ་དེར་འགུལ་སྐྱོད་ཀྱི་ས་མིག་མི་བདོག་ནའང་
རིམ་གྱིས་ཇེ་སྦོམ་དུ་འགྱུར་བཞིན་མཆིས། ཕྱིས་སུ་ཉ་མོ་ཞིག་ཡར་མཆོངས་ནས་འབུ་སྦྲང་གཅིག་
ཁྱུར་མིད་དུ་བཏང་། མཆོང་སྟོབས་ཆེ་ཡང་ལྡེམ་མྱུར་ལྡན་ལུགས་ནི་གླང་ཆེན་ཞིག་གིས་ས་ངོས་
ཀྱི་བ་དམ་རྐང་གཅིག་བརྫིས་ནས་ཕྱིན་པ་དང་འདྲ། དལ་གྱིས་གཡོ་བའི་ཆུ་འཁོར་དེ་སྨད་རྒྱུད་སྙེག
ངས་སླར་ཡང་མདའ་མོ་དེ་མཐོང་། མདའ་མོ་དེས་རྩེ་མགོ་ཆུ་རྒྱུན་ཁྲོད་བསྲིངས་ཤིང་ཆུ་བོའི་བཞུར་
ཕྱོགས་དང་བསྟུན་ནས་གཡོ་ཞིང་འགུལ། འབུ་སྦྲང་ནི་ཆུ་ངོས་སུ་ཡང་དང་བསྐྱར་དུ་སྡོད་ཙམ་འཕུར་
ཙམ་བྱེད། སྐབས་དེར་སླེབས་ན་ཁྱོད་དང་ང་ཁོ་ན་སྐྱི་གཡའ་བའི་འཇིགས་སྣང་ཁྲོད་ལྷུང་ཞིང་ཕྱོགས་
བཞིར་དྭངས་གཙང་གི་མེ་དཔུང་འབར།
ཉ་མོའི་ཚུགས་ཀ་ཡི་གར་འོང་། འགུལ་མ་འཕགས་ཙམ་གྱིས་ཡ་ཡོ་མི་བརྟན་པའི་
གྲིབ་མའི་བར་སྣང་དུ་སྤྱངས། སྐབས་དེར། བྱིས་པ་གསུམ་གྱིས་མཆིལ་དབྱུག་ཐོགས་
ནས་ཟམ་སྟེང་དུ་འབྱོར། ང་ཚོ་ཚང་མ་ལན་ཀན་ལ་བསྙེས་ཤིང་ཆུ་ནང་གི་ཉ་མོར་ཐུར་ལྟ་
བྱས། ཁོ་ཚོས་ཉ་མོ་དེ་ངོས་ཟིན་གྱིན་འདུག ཉ་མོ་དེ་གནས་འདི་གར་སྐད་གྲགས་ཆོད་པ་
གདོན་མི་ཟ།
“མི་ལོ་ཉེར་ལྔའི་རིང་ལ། ཚང་མས་ཉ་ཀན་གཟུང་འདོད་པ་རེད། པོ་སི་ཏུང་གི་
ཚོང་ཁང་ཞིག་གིས་ཉ་མོ་ཀན་འཛིན་ཐུབ་ན་སྒོར་ཉེར་ལྔར་བྲིན་པའི་མཆིལ་དབྱུག་ཅིག་
སྟེར་རྒྱུའི་ཁས་ལེན་བྱས་ཡོད།”
“འོ་ན་ཁྱོད་ཚོས་ཅིའི་ཕྱིར་མི་འཛིན་ནམ། ཁྱོད་ཚོར་སྒོར་ཉེར་ལྔ་ཅན་གྱི་མཆིལ་
དབྱུག་མི་མཁོ་བ་རེད་དམ།”
“ལོས་འདོད།” ཁོ་ཚོས་དེ་ལྟར་བཤད། ཁོ་ཚོ་གསུམ་ག་མ་ལུས་ལན་ཀན་ལ་ཁེན་
ཏེ། ཆུ་ནང་གི་ཉ་མོ་དེར་ཅེར། “ང་ལ་དགོས་ཤ་སྟག་ཡིན།” དེའི་ཁྲོད་ཀྱི་གཅིག་གིས་དེ་
ལྟར་བཤད།
“ང་ལ་མཆིལ་དབྱུག་གིས་ཅི་བྱེད།” བྱིས་པ་གཞན་གཅིག་གིས་བཤད་རྒྱུར། “ང་
ལ་སྒོར་ཉེར་ལྔ་དེ་འཐོབ་པས་ཆོག”
“དེ་ལྟར་ན་ཚོང་ཁང་གི་མི་གཞན་དག་འཐད་མིན་མི་ཤེས།” བྱིས་པ་དང་པོ་དེས
བཤད་རྒྱུར། “ ཁོ་ཚོས་མཆིལ་དབྱུག་ཁོ་ན་མ་གཏོགས་སྟེར་འདོད་མི་འདུག།”
“འོ་ན་ངས་དེ་བཙོང་ཆོག ”
“ཁྱོད་ཀྱིས་སྒོར་ཉེར་ལྔར་ཇི་ལྟར་བཙོང་ཐུབ།”
“ངས་ཇི་ལྟར་བཙོང་ན་བཙོང་ཆོག ངས་རང་ཉིད་ཀྱི་མཆིལ་དབྱུག་འདི་བཀོལ་
ནའང་སྒོར་ཉེར་ལྔ་ཅན་ལས་དམན་མི་སྲིད།” རིམ་བཞིན་ཁོ་ཚོའི་བར་ཁ་རྩོད་བྱུང་།
བྱུང་དོན་ནི་གལ་སྲིད་སྒོར་ཉེར་ལྔ་དེ་ཐོབ་པ་ཡིན་ཚེ་ཇི་ལྟར་འཛད་སྤྱོད་བྱ་རྒྱུ་དེ་རེད།
ཁོ་ཚོ་གསུམ་གས་དུས་མཉམ་དུ་ཁ་གྲག་པ་དང་། ཕན་ཚུན་སུར་ཡང་གུ་ཡངས་མི་གཏོང་
ཞིང་ཁོང་ཁྲོའང་ཇེ་ཆེ་ནས་ཇེ་ཆེར་གྱུར་ཏེ། དོན་དག་མེད་སར་དོན་དག་ཅིག་བསླངས།
སླར་ཡང་དོན་དག་དེ་འབྱུང་སྲིད་པ་ཞིག་ཏུ་བཤད། མཐའ་མར་བདེན་པ་ཤ་སྟག་ཏུ་གྲུབ་
པར་བྱས། མི་ཚོས་རང་ཉིད་ཀྱི་འདོད་པ་བཤད་དུས་བཅུ་ཆའི་བརྒྱད་དགུ་ནི་ཚུལ་འདི་
ལས་མ་འདས།
“ངས་རྟ་གཅིག་དང་ཤིང་རྟ་གཅིག་ཉོ་རྒྱུ་ཡིན།” བྱིས་པ་གཉིས་པས་དེ་ལྟར་བཤད།
“ཁྱོད་ཀྱིས་དགོད་ཁ་མ་སློང་།” བྱིས་པ་གཞན་གཉིས་ཀྱིས་དེ་ལྟར་བཤད།
“ངས་ཉོ་ཐུབ། ངས་ས་ཆ་གང་ནས་སྒོར་ཉེར་ལྔ་བཀོལ་ཏེ་རྟ་གཅིག་དང་ཤིང་རྟ་
གཅིག་ཉོ་ཐུབ་པ་ཤེས། ངས་མི་དེ་ངོ་ཤེས།”
“སུ་རེད།”
“སུ་ཡིན་པ་ཁྱོད་ཚོར་བབས་མེད། གང་ལྟར་ངས་སྒོར་ཉེར་ལྔས་ཉོ་ཐུབ།”
“ཧིན།” མི་དེ་གཉིས་ཀྱིས་བཤད་རྒྱུར། “ཁོས་ཅི་ཡང་མི་ཤེས། སྐྱག་རྫུན་ཁོ་ན་
ལབ་ཀྱིན་འདུག "
“སུ་ཞིག་གིས་སྐྱག་རྫུན་ལབ་པ་རེད་དམ།” བྱིས་པ་དེས་དེ་ལྟར་བཤད། ཁོ་ཚོས་
མུ་མཐུད་དུ་ཁོར་འཕྱ་དམོད་བྱེད། ཡིན་ནའང་ཁོས་སླར་ཡ་ལན་མ་སྤྲད། ཁོ་ལན་ཀན་ལ་
བསྙེས་པ་དང་། མགོ་བོ་བསྒུར་ཏེ་ཁོས་དངོས་པོར་བརྗེས་ཟིན་པའི་ཉ་མོ་དེར་བལྟས།
བུར་དུ། ཟུར་ཟ་དང་འགལ་ཟླར་གྱུར་པའི་སྐད་གདངས་དེ་ཁོ་གཉིས་ཀའི་ངག་ལས་ཡལ་
ཞིང་། ཨ་ན་མ་ན་ཁོས་དངོས་གནས་ཉ་མོ་ཟིན་པར་མ་ཟད། རྟ་དང་ཤིང་རྟ་ཉོས་འོངས་པར་
རློམ། དེ་བས་ཁོ་ཚོས་ཀྱང་མི་རྒན་ལྟ་བུའི་བསམ་ཤེས་ཀྱི་བརྟུལ་ཞུགས་བསྐྱངས། གལ་ཏེ་
ཁྱོད་ཀྱིས་འཚེར་སྣང་དང་མི་སྨྲ་བའི་རྣམ་འགྱུར་བཟུང་ཚེ། བྱ་བ་གང་ཅི་ཡང་བདེན་པར་
སྣང་སྲིད་པ་ཤ་སྟག་རེད། ངས་བལྟས་ན། ཚད་ངེས་ཅན་ཞིག་གི་སྟེང་ནས་སྐད་ཆར་བརྟེན་
ཏེ་རང་གཞན་གཉིས་ཀར་མགོ་སྐོར་གཏོང་བའི་མི་སུ་དང་གང་ཡིན་རུང་། གནད་གཅིག་
གི་ཐོག་ནས་ཐུན་མོང་གི་རྗེས་སུ་འགྲོ་བ་སྨོས་ཅི་དགོས། དེ་ནི་སྨྲ་བ་བཅད་པའི་ཁ་ལྕེ་ནི་བློ་
གྲོས་ཀྱི་དྭངས་མར་བལྟ་བའོ། །དེར་བརྟེན་ཕྱིས་ཀྱི་སྐར་མ་ཁ་ཤས་ཀྱི་རིང་ལ། ངས་བྱིས་པ་
དེ་གཉིས་ཀྱིས་ཐབས་ཤེས་སྣ་ཚོགས་བཏང་སྟེ། བྱིས་པ་གཞན་དེའི་རྟ་དང་ཤིང་རྟ་འཕྲོག་
ལ་རྔམ་པའི་སེམས་འདུན་ཚོར་བར་གྱུར།
“མཆིལ་དབྱུག་དེ་ཁྱོད་ཀྱིས་སྒོར་ཉེར་ལྔར་བཙོང་མི་ཐུབ།” བྱིས་པ་དང་པོ་དེས་
བཤད་རྒྱུར། “རྒྱལ་ཅི་ཞིག་བསྐུག་ཀྱང་ཆོག ཁྱོད་ཀྱིས་བཙོང་མི་ཐུབ།”
“ཁོས་ཉ་མོ་དེ་ཁྱོན་ནས་བཟུང་མི་འདུག་ཨང་།" བྱིས་པ་གསུམ་པ་དེས་གློ་བུར་དེ་
ལྟར་བཤད་པ་དང་སྦྲགས། ཁོ་གཉིས་ཀྱིས་མཉམ་དུ་འུར་བརྒྱབ་དོན།
“རེད་ཡ། ངས་སྔ་མོ་ནས་བཤད་མ་མྱོང་ངམ། མི་དེའི་མིང་ལ་ཅི་ཟེར། རབ་ཡིན་ན་
ཁྱོད་ཀྱིས་ཤོད་དང་། མ་གཞིར་དེ་ལྟའི་མི་ཞིག་མེད་པ་ཏན་ཏན་རེད།”
“ཧིན། ཉོག་གཏམ་མ་མང་།” བྱིས་པ་གཉིས་པ་དེས་བཤད་རྒྱུར། “ལྟོས་དང་། ཉ་མོ་
སླར་ཡང་སླེབས་བྱུང་།” ཁོ་ཚོ་ཟམ་སྐྱོར་ལ་ཁེན་ཏེ་འགུལ་ཙམ་ཡང་མི་བྱེད་ལ། ཚུགས་
ཀ་ཐམས་ཅད་གཅིག་ཏུ་སྣང་། མཆིལ་དབྱུག་གསུམ་ག་ཉི་འོད་ཁྲོད་ཅུང་ཙམ་བསེགས་
འདུག་ལ། དེའི་ཟུར་ཁའང་གཅིག་ཏུ་སྣང་། ཉ་མོ་དེ་དལ་བྲེལ་མེད་པར་ཡར་འཕགས་པ་
དང་། དེའི་གྱུ་གྱུར་གཡོ་བའི་གྲིབ་མའང་རིམ་བཞིན་ཇེ་ཆེར་གྱུར། རང་བཞིན་གྱིས་ཞིག་
འགྲོ་བའི་ཆུ་འཁོར་ཆུང་ཆུང་དེ་སླར་ཡང་ཆུ་བོའི་སྨད་རྒྱུད་བསྙེགས། “ཧ་ཅང་བཟང་།”
བྱིས་པ་དང་པོ་དེས་སྐད་མགོ་དམའ་མོའི་ངང་བཤད།
“ང་ཚོས་ཀྱང་དེ་འཛིན་ཐུབ་པའི་རེ་བ་མི་བཅངས།” ཁོས་བཤད་རྒྱུར། “འུ་ཚོས་
པོ་སི་ཏུང་གི་མི་རྣམས་ཀྱིས་ཅི་བྱེད་ལ་བརྟག་ཆོག”
“ཆུ་རྫིང་འདིར་ཉ་མོ་འདི་མ་གཏོགས་མེད་དམ།"
“བདེན། དེས་ཉ་རིགས་གཞན་དག་ཕར་བདས་པ་རེད། གནས་འདིར་ཉ་མོ་འཛིན་
པའི་གནས་ཆེས་ལེགས་པ་ནི་སྨད་རྒྱུད་ཀྱི་ཆུ་འཁོར་ཆེན་པོ་ཡོད་ས་ཀན་རེད།”
“མ་རེད། ཀན་ལེགས་རྒྱུ་མེད།” བྱིས་པ་གཉིས་པས་བཤད་རྒྱུར། “ཕི་ཇི་ལོ་རང་
འཐག་ཡོད་ས་ནི་གནས་ཀན་ལས་ཀྱང་ལྡབ་འགྱུར་གྱིས་བཟང་།” དེར་མཐུད་དེ་ཁོ་ཚོ་
ཉ་འཛིན་ས་གང་བཟང་མིན་གྱི་སྐོར་ནས་ཁ་འཛིང་ཤོར་ཞིང་། རྗེས་སོར་སླར་ཡང་ཞི་
འཇགས་སུ་སོང་སྟེ། ཉ་མོ་དེ་འོར་གྱིས་ཆུ་ཁར་གཡེང་བར་ཉམས་སུ་མྱངས་པ་དང་། ཐོར་
ཞིག་ཏུ་གྱུར་པའི་ཆུ་འཁོར་ཆུང་ངུ་དེས་བར་སྣང་ལེབ་མོ་ཞིག་ཁྱུར་མིད་དུ་བཏང་བའི་
ལྟད་མོར་རོལ། ངས་འདི་ནས་ཆེས་ཉེ་བའི་གྲོང་རྡལ་བར་ལམ་ཐག་ག་ཚོད་ཡོད་པ་དྲིས།
ཁོ་ཚོས་ང་ལ་ཇི་བཞིན་དུ་བཤད།
“འོན་ཀྱང་ཆེས་ཉེ་བའི་གློག་འཁོར་གྱི་ལམ་ཐིག་ཀན་ན་ཡོད།” བྱིས་པ་གཉིས་
པས་དེ་ལྟར་བཤད་པ་དང་། ང་ཡོང་སའི་ཁ་ཕྱོགས་བསྟན་ཏེ། “ཁྱོད་གང་དུ་འགྲོ་རྒྱུ་ཡིན་
ནམ” ཟེར།
“གང་དུའང་འགྲོ་རྒྱུ་མིན། རང་དགར་ཉུག་ན་བསམས།”
“ ཁྱོད་ནི་སློབ་ཆེན་གྱི་ཡིན་ནམ།”
“ཡིན། གྲོང་རྡལ་དེར་བཟོ་གྲྭ་ཡོད་དམ།”
“བཟོ་གྲྭ་ཟེར་རམ།" ཁོ་ཚོས་མིག་ཧྲིག་ནས་ང་ལ་ཅེར།
“མེད།” བྱིས་པ་གཉིས་པས་བཤད་རྒྱུར། “བཟོ་གྲྭ་ཡོད་པ་མ་རེད།” ཁོ་ཚོས་ངའི་
གོན་པར་ལྟ་ཙམ་བྱས་རྗེས། “ཁྱོད་ཀྱིས་ལས་ཀ་འཚོལ་བཞིན་ཡོད་དམ” ཟེར།
“ཕི་ཇི་ལོ་རང་འཐག་ཅི་འདྲ་རེད།” བྱིས་པ་གསུམ་པས་བཤད་རྒྱུར། “དེ་ཡང་
བཟོ་གྲྭ་ཞིག་རེད།”
“དེ་བཟོ་གྲྭ་ཞིག་ཏུ་བརྩིའམ། ཁོས་བཤད་པ་ནི་བཟོ་གྲྭ་ངོ་མ་ཅན་པོ་རེད།”
“རླངས་དུང་ཅན་གྱི་བཟོ་གྲྭ།” ངས་བཤད་རྒྱུར། “ངས་དེ་གར་ད་དུང་དུས་ཚོད་
གཅིག་སྟེང་གི་དུང་སྒྲ་བསྒྲགས་པ་མ་ཐོས།"
“འོ།” བྱིས་པ་གཉིས་པས་བཤད་རྒྱུར། “ལྷ་གཅིག་མཆོད་ཁང་གི་རྩེ་མོར་ཆུ་ཚོད་
ཅིག་བཀལ་ཡོད། ཁྱོད་ཀྱིས་དེར་བལྟས་ན་དུས་ཚོད་གསལ་ངེས། འོ་ན་ཁྱོད་ཀྱི་ལོང་བུ་
དེར་ཆུ་ཚོད་བཏགས་མེད་དམ།།”
“ངས་དེ་རིང་སྔ་མོར་ཐང་ལ་བརྡབས་སོང་།” ངས་མཁྲིག་མའི་ཆུ་ཚོད་བླངས་ནས་
ཁོ་ཚོར་བསྟན། ཁོ་ཚོས་ཏན་ཏན་ཏིག་ཏིག་སྒོས་ཡུན་རིང་བོར་བལྟས།
“ཆུ་ཚོད་ད་དུང་འཁོར་གྱིན་འདུག” གཉིས་པ་དེས་བཤད་རྒྱུར། “ཆུ་ཚོད་འདི་ལྟ་
བུ་ཞིག་སྒོར་ག་ཚོད་ལ་བྲིན་ནམ། "
“འདི་ནི་གཞན་གྱིས་བྱིན་པའི་ལེགས་སྐྱེས་ཡིན།” ངས་བཤད་རྒྱུར། “ང་མཐོ་
འབྲིང་མཐར་ཕྱིན་ཁར་ཨ་ཕས་བྱིན་པ་ཡིན།”
“ ཁྱོད་ནི་ཁ་ན་ཏའི་མི་ཡིན་ནམ།” བྱིས་པ་གསུམ་པས་དེ་ལྟར་དྲིས། ཁོར་མགོ་སྐྲ་
དམར་པོ་སྐྱེས་འདུག
“ཁ་ན་ཏ་ཟེར་རམ།”
“ཁོའི་སྐད་གདངས་ཁ་ན་ཏ་དང་མི་འདྲ།” གཉིས་པ་དེས་བཤད་རྒྱུར། “ངས་ཁ་
ན་ཏ་ཡི་སྐད་གདངས་ལ་ཉན་མྱོང་། ཁོའི་སྐད་གདངས་ནི་མི་ནག་འཁྲབ་སྟོན་པ་དག་དང་
ཧ་ལམ་གཅིག་རེད།”
“ཝེ།” གསུམ་པ་དེས་བཤད་རྒྱུར། “ཁྱོད་ཁོས་བརྡུང་བར་མི་སྐྲག་གམ།”
“ང་ལ་བརྡུང་ངམ།”
“ཁྱོད་ཀྱིས་ཁོའི་སྐད་གདངས་མི་ནག་དང་འདྲ་པོ་འདུག་ཟེར་བ་མིན་ནམ།"
“ཨ། འཁྱོག་བཤད་མ་བྱེད།” གཉིས་པ་དེས་བཤད་རྒྱུར། “ཁྱོད་རི་དེའུ་ཆུང་ཆུང་
ཀན་བརྒལ་ཚེ། ཅོང་ཁང་མཐོང་བར་འགྱུར་ངེས།”
ངས་ཁོ་ཚོར་བཀའ་དྲིན་ཆེ་ཞུས་པ་ཡིན། “ཁྱོད་ཚོའི་ལས་བསོད་དར་བར་སྨོན།
ཡིན་ནའང་ཉ་མོ་དེ་མ་འཛིན། དེ་རང་འདོད་ལྟར་བསྐྱུར་ཞོག "
“གང་ལྟར་མི་སུ་ཡིས་ཀྱང་འཛིན་མི་ཐུབ།” བྱིས་པ་དང་པོས་དེ་ལྟར་བཤད། ཁོ་ཚོ་
ལན་ཀན་ལ་བསྙེས་པ་དང་། མགོ་བོ་བསྒུར་ནས་ཆུ་བོར་ཅེར། ཉི་འོད་ཁྲོད་མཆིལ་དབྱུག་
གསུམ་ག་ནི་མེ་དཔུང་སེར་པོས་གྲུབ་པའི་གསེག་ཐིག་ཅིག་དང་མཚུངས། ང་རང་ཉིད་
ཀྱི་གྲིབ་གཟུགས་ཁྲོད་བསྐྱོད་ཅིང་། གྲིབ་གཟུགས་དེ་སླར་ཡང་ཁྲ་ཁྲ་རིག་རིག་གི་སྡོང་
བསིལ་ཁྲོད་དུ་བརྫིས། ལམ་ནི་ཀྱག་ཀྱོག་ཏུ་འཐེན་པ་དང་། ཆུ་འགྲམ་ནས་རིམ་གྱིས་ཡར་
འཕགས། དེ་ནས་རི་ཕྲན་ཞིག་བརྒལ་ཏེ་ཡ་ཡོའི་ངང་ཐུར་དུ་བསྲིངས་རྗེས། མིའི་མིག་
འོད་དང་བསམ་བློ་གཉིས་ལྷིང་འཇགས་ཀྱི་ཕུག་ལམ་ལྗང་མདོག་ཅན་ཞིག་ཏུ་འཁྲིད་འགྲོ་
བ་དང་། ལྗོན་རྩེའི་ཅོང་ཁང་གྲུ་བཞི་དང་ཆུ་ཚོད་སྒོར་མོ་དེའི་ཕྱོགས་སུའང་འདྲེན་པར་
བྱེད། ཡིན་ནའང་གནས་དེ་ད་དུང་རྒྱང་ཐག་ཤིན་ཏུ་རིང་། ང་ལམ་འགྲམ་དུ་རེ་ཞིག་ཙོག་
ཅིང་། དེ་གར་རྩྭ་རྫུབས་སྟུག་ཅིང་རྐང་ཚིགས་བར་སྐྱེས་འདུག ཉི་ཐིག་རེ་རེ་གསེག་
གིས་འཕྲོས་ཏེ་ལམ་བར་ཧྲིལ་བོར་གྲིབ་གཟུགས་ཁེབས་པ་དང་། གྲིབ་གཟུགས་ནི་དེ་གར་
རི་མོར་བརྐོས་པ་བཞིན་གཡོ་འགུལ་ཅི་ཡང་དབེན། ཡིན་ནའང་དེ་ནི་མེ་འཁོར་ཞིག་
རེད་དེ། མི་འགྱང་བར་དེའི་གྲིབ་མ་དང་སྐད་སྒྲ་གཉིས་ནགས་ཚལ་གྱི་རྒྱབ་རོལ་ཏུ་ཡལ།
དེར་བརྟེན་ངས་སླར་ཡང་མཁྲིག་མའི་ཆུ་ཚོད་དང་རྒྱང་རིང་དུ་མཆེད་པའི་མེ་འཁོར་གྱི་
སྐད་སྒྲ་ཐོས། མེ་འཁོར་ནི་བར་སྣང་དུ་བཙུགས་པ་ལྟ་བུའི་ཆུ་སྐྱར་གྱི་གཤམ་དུའམ་ཡང་
ན་ཡོད་ཚད་ཀྱི་ཞབས་སུ། མིག་གིས་མི་ཟིན་པའི་མྱུར་ཚད་ལ་འགྲན་བཞིན་རྒྱུག དེས་
ནི་གནས་གཞན་དུ་ད་སོ་མར་ཟླ་གཅིག་བརྒྱུད་པའམ་ཡང་ན་དབྱར་ཁ་ཞིག་རོལ་པ་དང་
འདྲ། ཡིན་ནའང་དེ་པུ་ལན་ཐི་ཡི་འོག་ཏུ་མི་འདུག པུ་ལན་ཐི་ཡང་མི་རང་ག་བ་ཞིག་
མ་རེད། ཁོས་ཁེར་རྐྱང་ངང་གྲུ་གཟིངས་རྐྱལ་ཏེ་ཉིན་གུང་སླེབས་ཤིང་། སླར་ཡང་ཉིན་
གུང་འདས། ཁོད་ཡངས་དྭངས་གསལ་གྱི་མཁའ་དབུགས་ཁྲོད་སྤྲོ་དགས་ཀུན་ནས་བརྟས།
ཁོ་རང་མཐའ་མེད་པའི་རབ་རིབ་མག་མོག་གི་འཇིག་རྟེན་ཞིག་ཏུ་འབྱོར་བ་དང་། གནས་
འདིར་ཁོ་དང་ཆུ་སྐྱར་ལས་གཞན་གང་ཡང་མེད། ཆུ་སྐྱར་དེ་འགུལ་ཙམ་ཡང་མི་བྱེད་
པས་མི་ལ་འཇིགས་སྣང་གི་ཚོར་བ་བར་མེད་དུ་སྦྱིན། ཁོས་ནི་མྱུར་བུལ་རན་པའི་ངང་གྲུ་
ཁེམ་གཏོང་བཞིན། གོམས་ཤུགས་ཀྱི་འགོག་རྐྱེན་སེལ་བར་བྱེད། ཁོ་ཚོའི་ཉི་འོད་འོག་གི་
གྲིབ་གཟུགས་ཁྲོད། སྣང་སྲིད་ཐམས་ཅད་སོས་དལ་བག་ཕེབས་སུ་མངོན། ཁའེ་ཏི་པྲ་ཆལ་
ཀན་པྲ་ཆལ་ཀན་ཁའེ་ཏི།
ཁོ་ཚོའི་སྐད་སྒྲ་རི་དེའི་ཡི་རྩེ་ནས་མར་ལྷུང་། སྨྱུག་ཕྲན་གྱིས་བཟོས་པའི་མཆིལ་
དབྱུག་གསུམ་ག་ནི་སྟེང་དུ་མེ་ལྕེ་བཞུར་བའི་དོ་མཉམ་ཤིང་དུམ་ཞིག་དང་མཚུངས། ཁོ་
ཚོས་ང་ལ་ལྟ་བཞིན་ངའི་འགྲམ་བརྒྱུད་དེ་ཕྱིན་ཅིང་། གོམ་འགྲོས་ལྷོད་ཙམ་ཡང་མ་བྱས།
“ཝེ།” ངས་བཤད་རྒྱུར། “ངས་ཁྱོད་ཚོས་ཉ་མོ་དེ་བཟུང་བ་མཐོང་མ་སོང་།”
“ང་ཚོར་མ་གཞི་ནས་ཉ་མོ་འཛིན་འདོད་མེད།” བྱིས་པ་དང་པོ་དེས་བཤད་
རྒྱུར། “ཉ་མོ་དེ་སུ་དང་གང་གིས་ཀྱང་འཛིན་མི་ཐུབ།”
“ཆུ་ཚོད་ཀན་ན་འདུག” བྱིས་པ་གཉིས་པ་དེས་མཛུབ་མོས་བསྟན་ཏེ་བཤད་
རྒྱུར། “ཁྱོད་ད་དུང་སྔུན་ལ་གཅོར་དང་དུས་ཚོད་དུ་ཡིན་གསལ་ངེས།”
“རེད་ཡ།” ངས་བཤད་རྒྱུར། “འགྲིག་གི” དེའི་མུར་ང་ཡར་ལངས་ཏེ། “ཁྱོད་ཚོ་
ཚང་མ་གྲོང་རྡལ་དུ་འགྲོ་རྒྱུ་ཡིན་ནམ” ཟེར།
“ང་ཚོ་ཆུ་འཁོར་ཆེན་པོ་ཡོད་སར་སོང་ནས་ཉ་རིགས་གཞན་འཛིན་རྒྱུ་ཡིན།”
བྱིས་པ་དང་པོ་དེས་དེ་ལྟར་བཤད།
“ཁྱོད་ཀྱིས་ཆུ་འཁོར་ཆེན་པོ་ཡོད་སར་གཅིག་ཀྱང་འཛིན་མི་ཐུབ།” བྱིས་པ་
གཉིས་པ་དེས་དེ་ལྟར་བཤད།
“ངས་བལྟས་ན་ཁྱོད་རང་འཐག་ཁར་སོང་ན་འདོད་འདུག འོན་ཀྱང་དེ་གར་མི་
མང་པོས་ཆུ་རྩེད་བྱས་ནས་གང་སར་གཅོལ་ཏེ། ཉ་རིགས་ཚང་མ་སྔ་མོ་ནས་གང་སར་
བདས་ཚར་བ་རེད།”
“ཁྱོད་ཀྱིས་ཆུ་འཁོར་ཆེན་པོ་ཡོད་སར་གཅིག་ཀྱང་འཛིན་མི་ཐུབ།”
“གལ་སྲིད་ང་ཚོ་སྔུན་ལ་མ་སོང་ན། ང་ཚོས་དེ་ལས་ཀྱང་འཛིན་མི་ཐུབ།” བྱིས་པ་
གསུམ་པ་དེས་དེ་ལྟར་བཤད།
“ཁྱོད་ཚོས་ཆུ་འཁོར་ཆེན་པོ་ཆུ་འཁོར་ཆེན་པོ་ཞེས་ཡང་ཡང་ཟློ། ངས་དེའི་དོན་མི་
རྟོགས།” བྱིས་པ་གཉིས་པ་དེས་བཤད་རྒྱུར། “གང་ལྟར་གནས་དེར་གཅིག་ཀྱང་འཛིན་
མི་ཐུབ་པ་ཐག་གིས་ཆོད།”
“ཁྱོད་འགྲོ་མི་འདོད་ན་བཙན་ཚུགས་བྱེད་མཁན་མེད།” བྱིས་པ་དང་པོ་དེས་
བཤད་རྒྱུར། “ངས་ཁྱོད་ང་ལ་བཏགས་ནས་བཞག་མེད།”
“ང་ཚོ་རང་འཐག་ཁར་ཆུ་རྐྱལ་སྟེག་ཏུ་སོང་ན་ཅི་འདྲ།" བྱིས་པ་གསུམ་པ་དེས་དེ་
ལྟར་བཤད།
“ང་ཅིས་ཀྱང་ཆུ་འཁོར་ཆེན་པོ་ཡོད་སར་སོང་ནས་ཉ་རིགས་འཛིན་རྒྱུ་ཡིན།” བྱིས་
པ་དང་པོ་དེས་བཤད་རྒྱུར། “ཁྱོད་ཇི་ལྟར་བརྩེ་རྒྱུ་ཟེར་ན་རང་གིས་ལྟོས།་
“ཝེ། ངས་ཁྱོད་ལ་འདྲི། ཁྱོད་ཀྱིས་ཆུ་འཁོར་ཆེན་པོ་ཡོད་སར་ཉ་བཟུང་བ་ཐོས་མྱོང་
ངམ།” བྱིས་པ་གཉིས་པ་དེས་བྱིས་པར་དེ་ལྟར་བཤད།
“ང་ཚོ་སྔར་བཞིན་རང་འཐག་ཁར་ཆུ་རྐྱལ་སྟེག་ཏུ་སོང་ན་དགའ།” བྱིས་པ་
གསུམ་པས་དེ་ལྟར་བཤད། ཅོང་ཁང་དེ་ཡུན་གྱིས་ནགས་གསེབ་ཏུ་ནུབ། སྒོར་ཞིང་སྒོར་
བའི་ཆུ་ཚོད་ཀྱི་འཁོར་ངོས་དེ་སྔར་བཞིན་རྒྱང་རིང་དུ་གནས། ང་ཚོ་ཁྲ་ཁྲ་རིག་རིག་གི་
སྡོང་བསིལ་འོག་མུ་མཐུད་དུ་མདུན་ཕྱོགས་སྙེག ང་ཚོ་སིལ་ར་ཞིག་གི་སྔུན་སར་འབྱོར།
ནང་དུ་དམར་ལ་དཀར་བའི་ཁ་དོག་གིས་ཁྱབ་འདུག སིལ་རའི་ནང་སྦྲང་མ་མང་པོ་
མཆིས་ཏེ། ང་ཚོས་རྒྱང་རིང་ནས་ཟིར་ཟིར་གྱི་སྒྲ་ཐོས་པར་གྱུར།
“ང་ཚོ་སྔར་བཞིན་རང་འཐག་ཁར་ཆུ་རྐྱལ་སྟེག་ཏུ་སོང་ན་བཟང་།” བྱིས་པ་
གསུམ་པ་དེས་དེ་ལྟར་བཤད།
ལམ་ཕྲན་ཞིག་སིལ་རའི་འགྲམ་ནས་ཕྱོགས་གཉིས་སུ་
གྱེས་ཤིང་། བྱིས་པ་གསུམ་པ་དེས་གོམ་མཚམས་ཇེ་དལ་དུ་བཏང་མཐར། འགྲེང་ནས་
ཡུད་ཙམ་ལུས། དང་པོ་དེ་སྔར་བཞིན་མདུན་ཕྱོགས་སུ་དེངས་པ་དང་། ཟེར་མ་ཀྲིག་ཀྲིག་
གི་ཉི་འོད་དེ་མཆིལ་དབྱུག་བརྒྱུད་ཁོའི་ཕྲག་སྟེང་དང་། དེ་ནས་ཁོའི་ཚི་ལེན་གྱི་རྒྱབ་
གཞུང་ནས་མར་ཤུད། “སོང་ཞིག” གསུམ་པ་དེས་དེ་ལྟར་བཤད། བྱིས་པ་གཉིས་
པས་ཀྱང་འགྲོ་མཚམས་བཞག ཁྱོད་ཅིའི་ཕྱིར་ཡིན་གཅིག་མིན་གཉིས་གཉེན་བསྒྲིག་དགོས་
སམ་ཁའེ་ཏི།
ངས་ཅིས་ཀྱང་བཤད་དགོས་སམ་ཁྱོད་ལྟར་ན་ངས་བཤད་ཚེ་ད་གཟོད་དོན་འདི་མི་འབྱུང་བ་
རེད་དམ།
“ང་ཚོ་རང་འཐག་ཁར་འགྲོ་པཱ།" ཁོས་བཤད་རྒྱུར། “འགྲོ།”
བྱིས་པ་དང་པོ་དེ་སྔར་ལྟར་མདུན་ཕྱོགས་སྙེག ཁོའི་རྐང་རྗེན་གྱིས་ཐྲིག་སྒྲ་ཏིལ་
ཙམ་ཡང་མ་བསྒྲགས། ཐ་ན་ལོ་མ་ལས་ཀྱང་ཡང་བའི་སྒོ་ནས་ས་རྡུལ་སྲབ་མོའི་ཁྲོད་ལྷུང་།
སིལ་རའི་ནང་། སྦྲང་མའི་ཟིར་སྒྲ་ནི་རླུང་ལྡང་བ་དང་འདྲ་ལ། གློ་བུར་དུ་སྒྱུ་འཕྲུལ་
ཞུགས་པ་བཞིན་རིམ་མཐོ་ཅུང་ཞན་གྱི་གདངས་ཐོག་ཏུ“ཡུན་རིང་བོར་འགྱུར་མེད་ངང་
གྲག ལམ་ཕྲན་ཞིག་གྱང་ར་བརྒྱུད་དེ་མདུན་ཕྱོགས་སུ་བརྐྱངས་ཤིང་། ང་ཚོའི་མགོ་ཐོག་
ཏུ་ལྗོན་ཤིང་སྡུག་གུར་བཀྲ་ལ། རྐང་འོག་ཏུ་སྡོང་ལོ་འཚུབ། ཐག་རིང་ནས་བལྟས་ཚེ་ལམ་
ཕྲན་དེ་སྔོ་ལྗང་གི་གྲིབ་བསིལ་དང་གཞི་གཅིག་ཏུ་འདྲེས་འདུག ཉི་འོད་གསེག་འཕྲོས་
ཀྱིས་ནགས་ཚལ་དུ་འཛུལ་བར་བྲེལ་ཞིང་ཐར་ཐོར་ངང་ཕྱོགས་སར་བཀྲམ། ཕྱེ་ལེབ་སེར་
པོའི་ཚོགས་གྲིབ་བསིལ་ཁྲོད་ཕར་འཕུར་ཚུར་འཕུར་བྱེད་ཅིང་། ཨ་ན་མ་ན་ཟེར་མ་ཀྲིག་
ཀྲིག་གི་ཉི་འོད་དང་ཀུན་ནས་མཚུངས།
“ ཁྱོད་ཅིའི་ཕྱིར་ཆུ་འཁོར་ཆེན་པོ་ཡོད་སར་འགྲོའམ།" བྱིས་པ་གཉིས་པ་དེས་
བཤད་རྒྱུར། “ཁྱོད་ཀྱིས་རང་འཐག་ཁར་བཟུང་ཡང་གཅིག་པ་མ་རེད་དམ།”
“ཨེ། ཁོ་འགྲོ་རུ་ཆུགས།” བྱིས་པ་གསུམ་པ་དེས་དེ་ལྟར་བཤད། ཁོ་ཚོས་བྱིས་པ་
དང་པོ་དེ་ཐག་རིང་བོར་མིག་སྐྱེལ་བྱས། ཉི་འོད་ཡུག་རེ་ཡུག་རེ་སྒོས་ཁོའི་མདུན་སྐྱོད་ཀྱི་
ཕྲག་པ་ནས་མར་ཟགས། ཡང་ན་གྲོག་མ་སེར་པོ་རེ་རེ་དང་འདྲ་བར། ཁོའི་མཆིལ་དབྱུག་
སྟེང་གྱ་གྱུ་ཡམ་ཡོམ་བྱེད།
“ཁིན་ནེ།” བྱིས་པ་གཉིས་པ་དེས་དེ་ལྟར་སྐད་བརྒྱབ། ཁྱོད་སོང་ནས་ཨ་ཕར་གསལ་བོར་
སྨྲས་ན་མི་རུང་ངམང་སོང་ནས་ལབ་ངེས་ང་ནི་ཨ་ཕའི ‘མཚན་ལྷ’  ཡིན་ངས་ཁོ་གསར་དུ་
བཏོད་ཅིང་གསར་དུ་བཟོས། སོང་ནས་ཁོར་ཤོད་འདི་ལྟར་མི་རུང་རྒྱུ་མཚན་ནི་ཁོས་ང་མ་རེད་ཅེས་
བརྗོད་ངེས་དེ་ནས་ཁྱོད་དང་ངེད་གཉིས་བྱིས་པར་དགའ་བའི་རྐྱེན་གྱིས་ཡིན།
“ཝེ། འགྲོ་པཱ།” བྱིས་པས་བཤད་རྒྱུར། “མི་གཞན་དག་སྔ་མོ་ནས་རྩེ་བཞིན་འདུག”
ཁོ་ཚོས་སླར་ཡང་བྱིས་པ་དང་པོ་དེའི་རྒྱབ་གཟུགས་ལ་མིག་མདའ་འཕངས། “ཨེ།” ཁོ་
ཚོས་གློ་བུར་དུ་བཤད་རྒྱུར། “ཁྱོད་འགྲོ་ན་འདོད་ན་སོང་ཞིག གཅེས་ལང་ངན་ཤོར་
ཁྱོད། གལ་སྲིད་ཁོ་ཆུ་རྐྱལ་སྟེག་ཤེས་ཚེ། མགོ་སྐྲ་རློན་པར་གཏོང་སྲིད་ཅིང་། གཞན་གྱི
གཅར་རྡུང་ཉོ་བར་གདོན་མི་ཟ།” ཁོ་ཚོ་ལམ་ཕྲན་སྟེང་དཀྱོགས་ཏེ་མདུན་དུ་སྐྱོད། ཕྱེ་
ལེབ་སེར་པོ་དག་ཁོ་ཚོའི་ཉེ་འགྲམ་གྱི་གྲིབ་བསིལ་ཁྲོད་ཕར་འཕུར་ཚུར་འཕུར་བྱེད།
རྒྱུ་མཚན་ནི་ང་གཞན་ལ་ཡིད་ཆེས་མེད་ཡང་མིན་ན་ཡིད་ཆེས་བྱེད་ས་ཡོད་ཀྱང་
སྲིད་ཡང་མིན་ན་མེད་ཀྱང་ངེས་དེར་བརྟེན་ངས་བལྟས་ན་ཁྱོད་ཀྱིས་རང་ཉིད་ཀྱི་གནས་བབ་
སྡུག་པོ་རེད་ཅེས་ལབ་པར་ནུས་པ་ཆེན་པོ་མི་འདུག ཁོས་ང་ལ་ཁ་ཡ་མི་བྱེད། ཁོའི་མགྲིན་
པ་ཨུ་ཚུགས་ཀྱིས་དྲང་བོར་དགྱེ་ཞིང་། ཞྭ་མོ་རལ་བོ་དེའི་འོག་ཏུ་ཁོའི་ངོ་གདོང་རིམ་གྱིས་
ཕར་འཁོར།
“ཁྱོད་ཅིའི་ཕྱིར་ཁོ་ཚོ་དང་མཉམ་པོར་ཆུ་རྐྱལ་སྟེག་ཏུ་མི་འགྲོའམ།” ངས་དེ་ལྟར་
བཤད། མི་ཀན་ནི་ཐ་ཤལ་ཞིག་རེད་ཁའེ་ཏི།
ཁ་སང་ཁྱོད་ཀྱིས་འགྲན་བཙུགས་ནས་ཁོ་དང་རྡུང་རེས་བརྒྱག་འདོད་པ་རེད་དམ།
ཁོ་ནི་ལབ་རྐྱལ་དང་གཡོ་ཅན་ཞིག་རེད་ཁའེ་ཏི་ཁོས་ཤོག་ཕེ་རྩེ་དུས་བསྣོགས་བརྒྱབ་པས་
ཚོགས་གྲལ་ནས་ཕུད་ཅིང་མི་སུ་ཡང་ཁོ་དང་འགྲོ་འོང་མི་བྱེད་དཀྱིལ་རྒྱུགས་ཀྱི་སྐབས་སུ་དྲིས་ལན་
བརྐུས་པས་སློབ་གྲྭ་ནས་སྒོར་དེད་པ་རེད།
རེད་དམ་དེ་ལྟར་ཡིན་རུང་འབྲེལ་བ་ཅི་ཞིག་མཆིས་ངས་ཁོ་དང་མཉམ་དུ་ཤོག་ཕེ་མི་རྩེ།
“ཆུ་རྐྱལ་སྟེག་པ་ལས། ཁྱོད་ནི་ཉ་འཛིན་པར་དགའ་བ་རེད་དམ།” ངས་དེ་
ལྟར་བཤད། སྦྲང་མའི་ཟིར་སྒྲ་ད་ལྟ་རབ་ཅིག་ཇེ་འཇགས་སུ་ཕྱིན་ནའང་། སྔར་བཞིན་
མཚམས་ཚུགས་ཅི་ཡང་མེད། ད་ལྟ་ང་ཚོ་ཁོར་ཡུག་གི་ལྷིང་འཇགས་ལ་ཐིམ་པ་མ་ཡིན་
པར། ལྷིང་འཇགས་ནི་ཆུ་བོ་བྲུག་པ་ལྟར་ང་ཚོའི་མཐའ་འཁོར་དུ་ཇེ་རྒྱས་སུ་འགྲོ་བ་དང་
མཚུངས། ལམ་ཕྲན་དེ་དཀྱོགས་མཚམས་ཤིག་བརྒྱུད་རྗེས་སྲང་ལམ་ཞིག་ཏུ་གྲུབ། འགྲམ་
གཉིས་སུ་གྲིབ་བསིལ་དང་རྩྭ་རས་བསྐོར་པའི་དཀར་མདོག་གི་ཁང་ཤར་བསྟར་འདུག
ཁའེ་ཏི་ཀན་ནི་མི་ཐ་ཤལ་ཞིག་རེད་ཁྱོད་ཀྱིས་པན་ཅི་དང་ཨ་ཕར་འདང་བརྒྱབ་སྟེ་ཁོ་དང་འབྲེལ་
འདྲིས་ཆོད་ཅིག་དེ་ནི་ངའི་ཆེད་དུ་གཏན་ནས་མིན།
ཁོ་ཚོ་ལས་གཞན་ང་ལ་སེམས་ཐོགས་ས་གཅིག་ཀྱང་མེད་ངས་དུས་ནམ་ཡང་ཁོ་ཚོར་སེམས་
ཁུར་བྱེད་པ་མ་ཡིན་ནམ་བྱིས་པ་དེ་སྲང་ལམ་དང་ཁ་བྲལ། ཁོ་ཤིང་འཛེར་ཅན་གྱི་ལན་
ཀན་ཞིག་བགོམས་ཏེ་ཕྱིར་ལྟ་ཙམ་ཡང་མེད་པར་རྩྭ་ར་བརྒྱུད་ལྗོན་ཤིང་ཞིག་གི་འཁྲིས་
སུ་བཅར། ཁོས་མཆིལ་དབྱུག་དེ་གར་བཞག་རྗེས་ལྗོན་ཤིང་གི་ཡལ་གར་འགོས་པ་དང་།
རྒྱབ་གཞུང་སྲང་ལམ་ལ་གཏད་ནས་བསྡད། མཐར་ཟེར་མ་ཀྲིག་ཀྲིག་བྱེད་པའི་ཉི་འོད་དེ་
ཁོའི་ཚི་ལེན་དཀར་པོའི་སྟེང་ཐེར་ཟུག་ཏུ་གྱུར། ངས་རྣམ་ཀུན་ཁོ་ཚོ་ཞེ་ལ་བཅགས་པ་མ་ཡིན་
ནམ་ང་ནི་ངུ་བསམས་ཀྱང་ངུ་ཐབས་མི་འདུག་ན་ནིང་གི་ལོར་ང་རང་ཤི་བོ་ཞིག་དང་གཉིས་སུ་མ་
མཆིས་ངས་ཁྱོད་ལ་ང་ཤི་སོང་ཞེས་བཤད་པ་ཡིན་འོན་ཀྱང་སྐབས་དེར་ངས་ད་དུང་དེའི་དོན་རྟོགས་
མེད་ལ་ངས་རང་ཉིད་ཀྱིས་ཅི་ཞིག་ལབ་པའང་མི་ཤེས། ཕ་ཡུལ་གྱི་ཟླ་བརྒྱད་པའི་ཉིན་ཁ་ཤས་
ཀྱང་འདི་ལྟར་རེད་དེ། མཁའ་དབུགས་རྩུབ་ཅིང་དྲག་པར་མ་ཟད། སྐྱོ་གདུང་དང་ཡུལ་
གདུང་གཅིག་ཏུ་འདྲེས་པར་མ་ཟད་རྒྱུས་ཡོད་ཀྱི་དངོས་པོ་ཁྱད་མཚར་ཞིག་ཀྱང་སིམ་
འདུག མི་ཞེས་པ་མཐར་གཏུགས་ན་གནམ་གཤིས་ཉམས་མྱོང་གི་བསྐྱེད་འབྲས་རེད།
འདི་ནི་ཨ་ཕས་བཤད་པ་ཡིན། མི་ནི་རང་ཉིད་ཀྱིས་བདག་གིར་བཟུང་བ་མཐའ་དག་གི་
་བསྡོམས་རེད། མི་དགེ་བའི་བསགས་ནོར་གྱིས་ནམ་ཞིག་མི་རྒྱུ་ཉིས་སྟོངས་ཀྱི་ལམ་
བུར་འཁྲིད་ངེས་ཏེ། ཕྱོགས་གཅིག་ནི་འདོད་པའི་མེ་ལྕེ་དང་ཕྱོགས་གཞན་ནི་རེ་བ་སྟོང་
ཟད་ལས། དེ་གཉིས་སུ་རྒྱལ་སུ་ཕམ་གྱི་དབྱེ་བ་ཁོར་ཐབས་བྲལ། ཡིན་ནའང་དུས་ད་ལྟ་
ངས་གཞི་ནས་ཧ་གོ་སོང་ང་དངོས་གནས་ཤི་འདུག་ངས་ཁྱོད་ལ་བཤད།
འོ་ན་ཁྱོད་ཅིའི་ཕྱིར་གཉེན་བསྒྲིག་རྒྱུ་ཡིན་ཉོན་དང་ང་ཚོ་རྒྱང་རིང་དུ་སོང་ཆོག་ཁྱོད་དང་
པན་ཅི་ངེད་གསུམ་པོ་སུས་ཀྱང་ངོ་མི་ཤེས་པའི་གནས་ཤིག་ཏུ་འགྲོ། ཤིང་རྟ་དེ་རྟ་ར་ར་ཞིག་གིས་
འདྲུད་ཅིང་མཆིས། རྟའི་རྨིག་པས་ས་རྡུལ་སྲབ་མོའི་ཁྲོད་ཐག་ཐག་གི་སྒྲ་བསྒྲགས་
ཤིང་། ཤིང་རྟའི་འཁོར་ལོས་རྣ་བར་གཟན་པའི་ཙིར་སྐད་འདོན། ཤིང་རྟ་དེ་གྱ་གྱུར་གཡོ་
ཞིང་གོས་ལྗང་ལྟ་བུའི་སྡོང་ལོའི་འོག་དལ་བ་དལ་བུར་ལ་ངོས་འགོས་ནས་ཡོང་། དེ་ནི་ཡོ་
འབོག་རེད། མ་རེད། དེ་ནིellum. Ellumརེད།
འོ་ན་འགྲོ་སྒོ་ཁྱོད་ཀྱི་སློབ་ཡོན་བཀོལ་རྒྱུ་ཡིན་ནམ་དེ་ནི་ཁྱོད་ཧྭ་ཧྥུ་འགྲིམ་ཆེད་དུ་ཁྱིམ་ཚང་
གིས་རྩྭ་ར་བཙོངས་ནས་ཐོབ་པ་རེད་ཁྱོད་ཀྱིས་མི་ཤེས་སམ་ཁྱོད་ཀྱིས་ངེས་པར་སློབ་གྲྭ་འགྲིམ་ཚར་
དགོས་དེ་མིན་ཁོར་ཅི་ཡང་ལྷག་ཡོད་པ་མ་རེད།
རྩྭ་ར་བཙོངས་པ་རེད། ཁོའི་ཚི་ལེན་དཀར་པོ་དེ་ཉི་འོད་ལམ་ལམ་ཁྲོད་ལྗོན་ཤིང་གི་
ཡལ་གའི་སྟེང་གཡོ་འགུལ་བྲལ། འཁོར་ལོའི་རྩིབས་མ་དག་སྡོམ་དྲ་བཞིན་ཧ་ཅང་ཕྲ།
ཤིང་རྟ་ཤིན་ཏུ་ལྕི་ནའང་། རྟ་རྨིག་གིས་ས་གཞིར་རྡེག་གིན་མགྱོགས་པོར་སླེབས། ལྡེམ་
མྱུར་གྱི་རྩལ་དེ་ནི་བུད་མེད་ཅིག་གིས་མེ་ཏོག་འདྲུབ་པ་དང་མཚུངས་ཏེ། བལྟས་པས་མི་
ཚོར་རུང་ཅུང་ཙམ་ཅུང་ཙམ་གྱིས་ཇེ་ཆུང་དུ་སྡུད་བཞིན་མཆིས། ཡང་ན་འཁོར་ལོར་
བཅིབས་པའི་གར་པ་ཞིག་གང་མྱུར་གྱིས་གར་སྟེགས་ལས་མར་ཕབ་པ་དང་ཡང་འདྲ།
སྲང་ལམ་དེས་གཞར་ཡང་དཀྱོགས་མཚམས་ཤིག་སྤྲད་འདུག ད་ནི་ངས་དཀར་མདོག་
གི་ཅོང་ཁང་དང་ཚོད་མེད་དུ་ནམ་དུས་སྟོན་པའི་འཁོར་ངོས་རགས་མོ་དེ་མཐོང་ཐུབ།
རྩྭ་ར་བཙོངས་པ་རེད།
ཁོ་ཚོས་བཤད་ན་གལ་སྲིད་ཨ་ཕས་ཆང་མ་བཅད་ཚེ་ལོ་གཅིག་གི་ཚུན་ཆད་དུ་འཆི་ངེས་རེད་
ཟེར་འོན་ཏེ་ཁོར་གཅོད་འདོད་མེད་ལ་ཆོད་ཀྱང་མི་སྲིད་ན་ནིང་དབྱར་ཁ་ནས་བཟུང་གལ་སྲིད་
ཨ་ཕ་གྲོངས་ཚེ་གཞན་གྱིས་པན་ཅི་ཁོ་ཅེ་ཁི་སུན་ལ་བསྐྱལ་ཁོ་ཐག་རེད་ང་ནི་ངུ་བསམས་ཀྱང་ངུ་
ཐབས་མི་འདུག མོ་རེ་ཞིག་སྒོ་ཁར་ལངས་ཤིང་ཡུད་ཙམ་ནས་པན་ཅི་ཡིས་མོའི་ལྭ་བར་འཇུས་ཏེ་
ངུ་སྐད་ལྷང་ལྷང་བསྒྲགས་ཁོའི་ངུ་སྐད་དེ་རྦ་རླབས་བཞིན་བར་གྱང་ཕན་ཚུན་ཁྲོད་རྡུང་ཁ་བརྒྱབ་མོ་
གྱང་རྩུར་ཀུམ་ཀུམ་བྱས་ཏེ་ཇེ་ཆུང་ནས་ཇེ་ཆུང་དུ་གྱུར་ཅིང་ངོ་མདངས་སྐྱ་ཐལ་ཐལ་དུ་སྣང་མོའི་
མིག་འབྲས་སྐྲངས་འདུག་ལ་ཨ་ན་མ་ན་སུ་ཞིག་གི་མཐེ་བོང་གིས་བྲད་པ་དང་འདྲ་ཕྱིས་སུ་ཁོས་མོ་
ཁང་བ་ལས་སྒོར་དེད་པ་རེད་ཁོའི་ངུ་སྐད་སྔར་བཞིན་བྲག་ཅར་མཆེད་ཅིང་ངུ་སྐད་རང་ངོས་ཀྱི་
གོམས་ཤུགས་ཀྱིས་མཚམས་འཇོག་མི་ཐུབ་པའི་སྣང་བ་སྟེར་ཡང་ན་ལྷིང་འཇགས་ཀྱིས་ངུ་སྐད་དེ་
ཤོང་ཐབས་མེད་པ་བཞིན་ད་དུང་ཡང་ལྷང་ལྷང་གྲག
ཁྱོད་ཀྱིས་སྒོ་མོ་འབྱེད་དུས་དྲིལ་བུ་དེ་གྲག་མགོ་བརྩམས། ཡིན་ནའང་ཐེངས
གཅིག་མ་གཏོགས་མ་གྲག དྲིལ་སྐད་དེ་རྣ་བར་དྭངས་ཤིང་གཙེར། དྲི་སྐད་དེ་ཡ་ཐེམ་གྱི་
གྲུ་ཁ་གཙང་དག་ཅིག་ནས་གྲག་པར་མངོན་ལ། མགར་བས་དང་པོར་མགར་དུས་ནས་
ཐེངས་གཅིག་ལ་གྲག་པ་ཙམ་དུ་བཟོས་པ་འདྲ། དེ་ལྟར་ན་དྲིལ་བུའི་ཚེ་ཐག་ཡུན་རིང་
བོར་བསྲིང་ཐུབ་ལ། ཐེངས་གཅིག་ལ་ཤེད་ཤུགས་ཀྱིས་བརྡུངས་རྗེས་སུ་ཡུན་རིང་བོར་སླར་
སོས་མི་ཐུབ་པའི་དཀའ་ངལ་ཡང་མྱང་མི་དགོས། སྒོ་ཕྱེ་མ་ཐག གོ་རེ་བསྲེགས་མའི་དྲི་
ཞིམ་ཞིག་སྣ་ལམ་དུ་འཐུལ་འོངས། གོར་ཁང་དུ་བུ་མོ་རྫོབ་ཏོ་གཅིག་ལས་མེད་ཅིང་མོའི་
མིག་ཟུང་དོམ་གླུད་དང་མཚུངས་ལ་གནག་ཅིང་སྣུམ་པའི་ལན་བུ་གཉིས་བསླས་འདུག
“ཝེ། སྲིང་ཆུང་མ།” དྲོ་ཞིང་འཇམ་ལ་སྟོང་སང་སང་དུ་སྣང་བའི་གོར་ཁང་དེར།
མོའི་ངོ་གདོང་ནི་ཚིག་ཇ་ལྡུག་པར་བྲེལ་བའི་འོ་མ་དང་མཚུངས། “མི་གཞན་ཡོད་དམ།”
ཡིན་ནའང་མོས་ང་ལ་ཅེར་སྡོད་པ་ལས་ཨ་ལན་ཅི་ཡང་ལྡོན་མ་བྱུང་། མཚམས་དེར་
སྦྱིན་བདག་མས་ནང་སྒོ་ཕྱེ་ནས་སླེབས། ཤེལ་གྱི་ཚོང་སྒྲོམ་དུ། གོ་རེ་སྙི་མོ་སྣ་ཚོགས་ཕྲེང་
བར་བསྟར་པ་དང་། མོའི་དྭངས་ཤིང་གཙང་ལ་ཐལ་དཀར་མདོག་ཅན་གྱི་ངོ་གདོང་དེ་
ཚོང་སྟེགས་སུ་མངོན། མོའི་དྭངས་ཤིང་གཙང་ལ་ཐལ་དཀར་མདོག་ཅན་གྱི་མགོ་བོར་
སྐྲ་ལོ་ཐར་ཐོར་འབྱར་ནས་སྐྱེས་འདུག མོའི་གདོང་ཁུད་དུ་དྭངས་ཤིང་གཙང་ལ་ཐལ་
དཀར་མདོག་ཅན་གྱི་མིག་ཤེལ་ཞིག་བསྐྱོན་པར། ཤེལ་སྒོ་གཉིས་ཀྱི་བར་ཐག་ཤིན་ཏུ་
ཐུང་། དེ་ནི་གློག་སྡོང་སྟེང་གི་བར་ཆོད་གཉིས་དང་འདྲ་ལ། ཚོང་ཁང་ནང་གི་དངུལ་སྒམ་
དང་ཡང་མཚུངས། མོའི་ཚུགས་ཀ་ནི་དཔེ་མཛོད་ཁང་གི་དོ་དམ་པ་ཞིག་ལྟར་སྣང་ལ།
གྲལ་དག་ཅིང་རྡུལ་དྲེག་གིས་ཟིན་ལ་དངོས་ཡོད་དང་འབྲེལ་བ་ཅི་ཡང་མེད་པའི་གནའ་
རྫས་ལྟ་བུར་ཡང་མཐོང་སྟེ། ཁ་ཁུ་སིམ་མེར་ཇེ་བསྐམས་ནས་ཇེ་བསྐམས་སུ་འགྲོ་བཞིན་
མཆིས། ཨ་ན་མ་ན་འདས་དུས་ཀྱི་གྱོང་གུད་རག་པ་དང་མ་ཉེས་ཁག་གཡོགས་ཐེབས་
པའི་མཁའ་དབུགས་ཤིག་དང་གཉིས་སུ་མ་མཆིས།
“ང་ལ་གོ་རེ་འདི་འདྲ་གཉིས་བྱིན་དང་། ཨ་ནེ།”
མོས་ཚོང་སྒྲོམ་གྱི་གཤམ་ནས་དབྱིབས་གྲུ་བཞི་མར་དྲས་པའི་ཚགས་ཤོག་ཅིག་
བླངས་ཏེ་སྟེགས་བུའི་ངོས་སུ་བཞག་པ་དང་། བག་ལེབ་ཟླུམ་པོ་གཉིས་ཚགས་ཤོག་སྟེང་དུ་
བསྒྲུགས། ཞི་མོ་ལོ་ཆུང་དེས་ལྷོད་འཇགས་སེར་མིག་ཟུང་གཡོ་བ་མེད་པར་བག་ལེབ་དེར་
ཅེར། མིག་ཟུང་ནི་ཁོ་ཧྥེར་གཡེང་བའི་རྒུན་འབྲུམ་ནག་པོ་ཆ་གཅིག་དང་མཚུངས། ཡེ་ཤུ་
པའི་རྒྱལ་ཁོངས། དབྱི་ཐ་ལི་པའི་ཕ་ཡུལ། བག་ལེབ་དེ། དག་གཙང་གི་དཀར་ཤ་དོད་
པའི་ལག་ཟུང་དེ།
གཡོན་ལག་གི་སྲིན་མཛུབ་སྟེང་གསེར་གྱི་ཚིགས་ཁེབས་ལེབ་མོ་ཞིག་
གོན་ཞིང་། ལག་པའི་ཚིགས་རུས་ལ་རྨ་ཤུལ་སྔོན་པོ་བབས་འདུག
“ཁྱོད་ཀྱི་གོ་རེ་འདི་བསྲེགས་པ་ཨེ་ཡིན། ཨ་ནེ།”
སྐུ་ཞབས་ལགས།” མོས་དེ་ལྟར་བཤད། སྐུ་ཞབས་ལགས། བཤད་སྟངས་འདི་ནི་
གར་སྟེགས་སྟེང་ནས་བཤད་པ་དང་འདྲ། སྐུ་ཞབས་ལགས། “ཟུར་ལྔ་ཡིན། ད་དུང་གཞན་
དགོས་སམ།”
“མི་དགོས། ཨ་ནེ། ང་ལ་གཞན་མཁོ་བ་མེད། ཡིན་ནའང་སྲས་མོ་འདིས་ཅི་ཞིག་
མངག་རྒྱུ་ཡིན་པ་འདྲ།” སྦྱིན་བདག་མའི་གཟུགས་གཞི་རིང་རྒྱུ་མེད་དེ། མོས་གོ་རེའི་
ཚོང་སྒྲོམ་བརྒལ་ནས་ཕྱི་རོལ་ཏུ་ལྟ་ཐབས་མ་མཆིས། དེ་བས་མོ་ཚོང་སྒྲོམ་གྱི་ཟུར་ལོགས་
སུ་བུད་ནས་ཞི་མོ་ལོ་ཆུང་དེར་བལྟས།
“ད་ཅི་མོ་ཁྱོད་ཀྱིས་ཁྲིད་ཡོང་བ་ཡིན་ནམ།”
“དེ་མིན། ཨ་ནེ། ང་ནང་དུ་འཛུལ་དུས་མོ་སྔར་ནས་བསྡད་འདུག”
“གཏེ་བོ་ཆུང་ཆུང་ཁྱོད།” མོས་དེ་ལྟར་བཤད་རྗེས། ཚོང་སྒྲོམ་གྱི་རྒྱབ་ཕྱོགས་སུ་
སྔུན་སར་ཐོན། ཡིན་ནའང་ཞི་མོ་ལོ་ཆུང་དེར་ཐུག་ཙམ་ཡང་མ་བྱས། “ཁྱོད་ཀྱིས་ཁུག་
མར་ཅི་ཞིག་བཅུག་སོང་ངམ།”
“མོར་ཁུག་མ་གཅིག་ཀྱང་མི་འདུག” ངས་བཤད་རྒྱུར། “དེ་སྔོན་མོས་ཅི་ཡང་མ་
ལས། འདི་གར་ཁྱོད་ལ་སྒུག་ནས་བསྡད་པ་ཙམ་རེད།”
“འོ་ན་སྒོ་དྲིལ་ཇི་ལྟར་མ་གྲག་པ་ཡིན་ནམ།” མོས་ང་ལ་ཧྲིག་ནས་ལུས། མོར་
དངོས་གནས་གློག་སྒོ་ཞིག་ཡོད་ན་འགྲིག གཉིས་གཉིས་ལ་བསྒྱུར་ན་ལྔ་ཐོབ་པའི་མོའི་
ཀླད་ལྟག་ཏུ་དངོས་གནས་སྒོ་སམ་ཞིག་བཙུགས་ན་འོས། “མོས་ཅ་ལག་གྱོན་ཆས་ཀྱི་འོག་
ལ་བཅུག་ཡོད་ན་ཐང་། དེས་ན་སུས་ཀྱང་མཐོང་མི་སྲིད། ཝེ། ཞ་ཞི། ཁྱོད་ཇི་ལྟར་ནང་
དུ་འཛུལ་བ་ཡིན།”
ཞི་མོ་ལོ་ཆུང་དེས་ཅི་ཡང་མི་སྨྲ། མོས་སྦྱིན་བདག་མར་ཅེར་བ་དང་། དེ་ནས་ངོ་གནག་སྟེ་
ང་ལ་ཁ་ཕྱོགས་པ་དང་། སླར་ཡང་སྦྱིན་བདག་མར་ཧྲིག་གེར་བལྟས། “ཕྱི་རྒྱལ་པ་འདི་དག”
སྦྱིན་བདག་མས་བཤད་རྒྱུར། “སྒོ་དྲིལ་གྲག་མ་བྱུང་། མོ་ཇི་ལྟར་ནང་དུ་སླེབས་པ་ཡིན་ནམ།”
“ངས་སྒོ་ཕྱེ་བ་དང་མོའང་མཉམ་དུ་ཡོང་བ་ཡིན།” ངས་བཤད་རྒྱུར། “མི་གཉིས་
ནང་དུ་སླེབས་ནའང་། སྒོ་དྲིལ་ཐེངས་གཅིག་མ་གཏོགས་མ་གྲག་པ་རེད། གང་ལྟར་ཚོང་
སྒྲོམ་གྱི་ཕྱི་རོལ་ནས་མོ་ཅིར་ཡང་རྩེབས་མི་ཐུབ། ངས་བལྟས་ན། མོས་ཀྱང་ཅི་འདོད་དུ་
ལེན་མི་སྲིད། ཁྱོད་ཀྱིས་སྲིད་དམ། སྲིང་ཆུང་མ།” མོས་ལྐོག་ལྐོག་སུད་སུད་ངང་ཅི་ཞིག་
དྲན་མདོག་གིས་ང་ལ་ཧད་དེ་མཆིས། “ཁྱོད་ལ་ཅི་ཞིག་དགོས་སམ། གོ་རེ་ཡིན་ནམ།"
མོས་ཁུ་ཚུར་སྔོན་ལ་བསྲིངས། ཁུ་ཚུར་ལྷོད་པ་ན། སྙིམ་པར་རག་སྒོར་སྐར་ལྔ་
བཅིངས་འདུག དེ་ནི་ནེམ་ཞིང་རྫོབ་པར་མ་ཟད། དྲེག་པ་མ་ལུས་མོའི་ཤ་གསེང་དུ་
འབྱར་བར་མངོན། རག་སྒོར་དེ་ནེམ་ཤིག་ཤིག་ཏུ་སྣང་ལ་ཚ་ལམ་ལམ་ཡང་བྱེད། ངས་
དེའི་དྲི་མ་ཚོར་ཐུབ། དྲི་མ་དེ་ནི་ལྕགས་རིགས་ཀྱི་དྲི་མ་རང་ག་བ་ཞིག་གོ །
“འདིར་སྐར་ལྔ་ཅན་གྱི་གོར་རིང་ཡོད་དམ། ཨ་ནེ།”
མོས་ཚོང་སྒྲོམ་གྱི་གཤམ་ནས་དབྱིབས་གྲུ་བཞི་མར་དྲས་པའི་ཚགས་ཤོག་ཅིག་
བླངས་ཏེ་ཚོང་སྟེགས་སུ་བཞག་པ་དང་། གོ་རེ་ཞིག་དེའི་ཁུད་ལ་གཅུད། ངས་རག་སྐར་ལྔ་
ཅན་པོ་དེ་ཚོང་སྟེགས་སུ་བཞག་ཅིང་། དེའི་ཁར་གཞན་ཞིག་ཀྱང་བསྣན། “ཁྱོད་ཀྱིས་ང་
ལ་གོར་ཟླུམ་ཞིག་ལོངས་དང་། ཨ་ནེ།”
མོས་སླར་ཡང་ཚོང་སྒྲོམ་ལས་གོར་ཟླུམ་ཞིག་ཕྱིར་བཏོན། “ཁུག་མ་དེ་ང་ལ་བྱིན་
དང་།” མོས་དེ་ལྟར་བཤད། ངས་མོར་གཏད་པ་ན། མོས་དེའི་ཁ་ཕྱེ་ཞིང་། གོར་ཟླུམ་
གསུམ་པ་དང་གོར་རིང་གཉིས་གྲལ་གཅིག་ཏུ་གཅུད། སྒོར་མོ་བླངས་རྗེས། མོས་ཤམ་ལྭ་
ལས་ཟངས་སྒོར་གཉིས་ཕྱིར་བསློགས། ངས་དེ་དག་ཞི་མོ་ལོ་ཆུང་དེར་སྤྲད། མོས་མཛུབ་
མོ་བཀུགས་ནས་ཟངས་སྒོར་དམ་དུ་བཅིངས། མཛུབ་མོ་རློན་ཞིང་དྲོ། ཡང་ན་འབུ་ཐོང་
རེ་རེ་དང་འདྲ།
“གོར་ཟླུམ་དེ་ཁྱོད་ཀྱིས་མོར་སྟེར་རྩིས་ཡོད་དམ།” སྦྱིན་བདག་མས་དེ་ལྟར་བཤད།
“ཡིན་ལགས། ཨ་ནེ།” ངས་བཤད་རྒྱུར། “མོས་ཁྱོད་ཀྱིས་བསྲེགས་པའི་གོ་རེ་ཟོས་
ན་ངས་ཟོས་པ་ནང་བཞིན་ཧ་ཅང་ཞིམ་མངར་ལྡན་ངེས།”
ངས་ཤོག་ཁུག་གཉིས་བླངས་རྗེས། གོར་རིང་དེ་ཞི་མོ་ལོ་ཆུང་ལ་སྤྲད། དེའི་སྟེང་
འོག་གཉིས་ཀ་ཐལ་མདོག་ཏུ་སྣང་། སྦྱིན་བདག་མས་སྒམ་མདོག་ཚ་ཞིང་ཡི་མི་རང་བའི་
ཉམས་དང་བཅས་ངེད་གཉིས་ལ་ཅེར། “ཁྱེད་གཉིས་ཅུང་ཙམ་སྒུགས་དང་།” མོས་དེ་ལྟར་
བཤད་པ་དང་སྦྲགས་ལྟག་ཁང་དུ་འཛུལ། ཚོང་ཁང་གི་བར་སྒོ་དེ་ཡང་ཡང་ཕྱེ་ཞིང་ཡང་
ཡང་གཏན། ཞི་མོ་ལོ་ཆུང་དེས་ང་ལ་ལྟ་བཞིན། གོ་རེ་དེ་མོའི་ཞེ་མེར་བའི་གྱོན་གོས་ཐོག་པང་བྱུང༌།
“ཁྱོད་ཀྱི་མིང་ལ་ཅི་ཟེར།” ངས་དེ་ལྟར་དྲིས། མོས་ང་ལ་ལྟ་ཡི་མི་འདུག ཡིན་
ནའང་དེ་གར་གཡོ་འགུལ་ཙམ་ཡང་མེད་པར་ལུས། ཐ་ན་མོས་དབུགས་འབྱིན་རྔུབ་བྱེད་
པར་ཡང་ཐེ་ཚོམ་ཟ། སྦྱིན་བདག་མ་ཕྱིར་མངོན་ཡོང་། མོས་ཁྱད་མཚར་ཅན་གྱི་དངོས་པོ་
ཞིག་ཐོགས་པ་དང་། དེའི་ཚུགས་ཀར་དཔགས་ན། མོའི་རྩེད་ཆས་སུ་གསོས་པའི་ཚིག་རོ་
དང་མཚུངས།
“འདི་ཁྱོད་ལ་བྱིན་པ་ཡིན།” མོས་དེ་ལྟར་བཤད། ཞི་མོ་ལོ་ཆུང་དེས་མོར་ཧྲིག་
ཅིང་ཧད། “ལོངས་ཡ།" སྦྱིན་བདག་མས་དེ་ལྟར་བཤད་ཞོར། དངོས་པོ་དེ་གཞོན་ནུ་མའི
རུམ་ཁུང་དུ་བརྫངས། “ཕྱི་བལྟས་ཡག་རྒྱུ་མེད། འོན་ཀྱང་ཁྱོད་ཀྱིས་ཟ་བའི་ཚེ་ན་ཁྱད་
པར་འབྱེད་མི་ཤེས། ལོངས་ཡ། ང་ཉིན་གང་བོར་འདི་གར་འགྲེང་ག་ལ་ཐུབ།” བྱིས་པ་
དེས་བླངས་རྗེས། སྔར་བཞིན་མོར་ཧྲིག་ཅིང་ཧད། སྦྱིན་བདག་མས་ཤམ་ལྭའི་ཐོག་ལག་
པ་ཕྱིས། “ངས་མི་བོས་ཏེ་སྒོ་དྲིལ་ཞིག་གསོ་བྱ་དགོས་འདུག” མོས་དེ་ལྟར་བཤད་པ་དང་
སྦྲགས། སྒོ་འགྲམ་དུ་ཕྱིན་ནས་ཤེད་ཤུགས་ཡོད་ཚད་ཀྱིས་ཕྱེ། ངའང་སྒོ་འགྲམ་དུ་དེངས་
པ་ན། སྦྱིན་བདག་གིས་ཁ་ཕྱིར་འཁོར་ནས་ང་ཚོར་བལྟས།
“ཁྱོད་ཀྱིས་མོར་བག་ལེབ་བྱིན་པར་བཀའ་དྲིན་ཆེ།” ངས་དེ་ལྟར་བཤད།
“ཕྱི་རྒྱལ་པ་འདི་ཚོ།" མོས་དེ་ལྟར་བཤད་ཞོར། དྲིལ་བུ་གྲག་སའི་མུན་ནག་གི་གྲུ་
ཁ་དེར་ཡར་ལྟ་བྱས། “ན་གཞོན་ཁྱོད་ཀྱིས་ངའི་ཁ་ཏར་ཉོན། ཁོ་ཚོ་དང་རྒྱང་དུ་བཀྱེད་
ན་བཟང་།”
“ལགས་སོ། །ཨ་ནེ།” ངས་བཤད་རྒྱུར། “འགྲོ། སྲིང་ཆུང་མ།” ངེད་གཉིས་མཉམ་
དུ་སྒོར་བུད། “བཀའ་དྲིན་ཆེ། ཨ་ནེ།”
མོས་རྒྱ་སྒོ་ཁྲོག་གེར་བརྒྱབ་པ་དང་སླར་ཡང་ཤེད་ཀྱིས་འཐེན་ཏེ། དྲིལ་སྒྲ་གསལ་ལ་
མི་གསལ་བ་དེ་གྲག་ཏུ་བཅུག “ཕྱི་རྒྱལ་པ།” མོས་དེ་ལྟར་བཤད་ཞོར། དྲིལ་བུའི་ཕྱོགས་
སུ་མིག་ཟུར་འཕངས།
ངེད་གཉིས་མདུན་དུ་སྐྱོད། “ཝེ།” ངས་བཤད་རྒྱུར། “འཁྱགས་དར་བཟའ་འདོད་
དམ།” མོས་གོར་བསྲེགས་གཅུས་ཏོ་དེ་ཟ་བཞིན་མཆིས། “ཁྱོད་འཁྱགས་དར་བཟའ་རྒྱུར་
དགའ་འམ།” མོས་གོ་རེ་ལྡད་ཀྱིན་ཉམས་འགྱུར་ཅི་ཡང་མེད་པའི་སྒོ་ནས་ང་ལ་ཅེར།
“ཤོག་དང་།”
ངེད་གཉིས་སྨན་ཁང་ཞིག་ཏུ་ཕྱིན་ཅིང་། འཁྱགས་དར་ཁ་ཤས་མངགས། མོས་ལག་
ནང་གི་གོར་རིང་དེ་གཏན་ནས་འཇོག་འདོད་མེད་པ་འདྲ། “ཁྱོད་ཀྱིས་གོ་རེ་བཞག་སྟེ་
འཁྱགས་དར་ཟོས་ན་མི་འགྲིག་གམ།” ངས་དེ་ལྟར་བཤད་ཞོར། ལག་པ་བསྲིངས་ནས་
ལེན་རྩིས་བྱས། ཡིན་ནའང་མོས་དམ་དུ་བཅིངས་པ་དང་དུས་མཚུངས་སུ། ཀ་ར་འོ་མ་
འཇིབ་པ་ལྟར་འཁྱགས་དར་འཇིབ།
ཟ་འཕྲོར་ལུས་པའི་གོ་རེ་དེ་སྒྲོག་ཙེའི་སྟེང་བཞག་
ཅིང་། མོས་མཚམས་མེད་དུ་འཁྱགས་དར་བཞིབས་རྗེས་སླར་ཡང་བག་ལེབ་མིད། ཞར་
ཞོར་དུ་མཐའ་སྐོར་གྱི་ཤེལ་སྒྲོམ་ལ་བལྟས། ངས་རང་སྐལ་ཟོས་རྗེས། ངེད་གཉིས་སྲང་བར་
དུ་སླེབས།
“ཁྱོད་ཀྱི་ཁྱིམ་གང་ན་ཡོད།” ངས་དེ་ལྟར་དྲིས།
ཤིང་རྟ་ཞིག་མཆིས་པར། རྟ་ར་ར་ཞིག་གིས་འདྲུད་བཞིན་འདུག ཁ་ལོ་པ་ཕི་པོ་ཏི་
ནི་པཱང་སུམ་བརྒྱ་ཅན་གྱི་ཚོ་ལྟིག་ཅིག་རེད། ང་ཚོ་ཁོའི་ཤིང་རྟར་སྤྱངས་ནས་མཉམ་དུ་
ལ་ངོས་སུ་བསྐྱོད། བྱིས་པ་ཚོ། ཤིང་རྟར་སྤྱངས་ནས་ལ་ངོས་བགྲོད་པ་ནི་རང་ཉིད་རྐང་
ཐང་དུ་ཕྱིན་པ་ལས་ཀྱང་དཀའ་ལས་ཁག ཁྱོད་ཀྱིས་སྨན་པར་བསྟན་མྱོང་ངམ། ཁྱོད་སོང་ངམ་མ་སོང་། ཁའེ་ཏི།
འགྲོ་དགོས་མ་མཆིས་ངས་ད་ལྟ་གཞན་ལ་རོགས་རེ་ཞུ་སྟབས་མི་བདེ་རྗེས་སོར་སྐྱོན་ཆེན་པོ་མེད།
རྒྱུ་མཚན་ནི་བུད་མེད་རྣམས་དེ་ལྟར་ཞི་འཇམ་དང་གཉོམ་ཆུང་ལྐོག་གྱུར་ཞིག་སྟེ
སྐད་ཆ་འདི་ནི་ཨ་ཕས་བཤད་པ་ཡིན། ཟླ་བ་ཐེངས་གཉིས་ལ་ཉ་གང་མཚམས་སུ་དུས་
འཁོར་རེས་མོས་ངང་ལུས་ཀྱི་མི་གཙང་བ་དོར་ཏེ་སྙོམ་སྒྲིག་ཨེན་ཙམ་འབྱུང་བ་རེད།
ཁོས་བཤད་ན་ཟླ་བ་ནི་གོར་གོར་དང་སེར་སེར་ཞིག་སྟེ་མོའི་བརླ་ཤ་དང་འཕོངས་ཚོས་ནི་
སྟོན་དུས་ཀྱི་ཉ་གང་ཟླ་བ་དང་འདྲ། འཛགས་ཤིང་འཛག་གིན་ནམ་ཡང་དེ་ལས་མ་འདས།
སེར་པོ་སེར་པོ། དེ་ནི་ལམ་ལ་འགྲོ་དུས་ཀྱི་རྐང་ངོས་ལྟ་བུར་སྣང་། ཕྱིས་སུ་སྐྱེས་པ་ཞིག་
གིས་ལྐོག་གྱུར་དང་སེམས་ཁྲལ་དེ་དག་མ་ལུས་གབ་ཅིང་སྦ་བར་སྨོས་ཅི་འཚལ། མོ་ཚོས་
དེ་ལྟར་དྲན་ནའང་ཕྱི་ཚུལ་ནས་བྱིའུ་ཆུང་ཚང་ལ་རེ་བ་བཞིན་མི་རྣམས་ཀྱིས་བྱིལ་བྱིལ་
བྱེད་པར་སྒུག་སྲིད། རུལ་སུངས་ཀྱི་གཤེར་ཁུ་ནི་ནུབ་ཅིང་འཕགས་པའི་དངོས་པོ་ཞིག་
དང་མཚུངས་ལ་དཀར་མདོག་གི་འགྱིག་སྣོད་དབུགས་ཀྱིས་མ་སྦོས་པ་ལྟར་སྙི་སོབ་སོབ་
ཀྱི་རྣམ་པའང་མངོན་པར་འགྱུར་ཏེ་གསེར་དངུལ་མེ་ཏོག་གི་དྲི་བསུང་དང་གཞན་དག་
གཅིག་ཏུ་བསྲེས།
“རབ་ཡིན་ན་ཁྱོད་ཀྱིས་བག་ལེབ་དེ་མ་ཟ། ཡུལ་ལ་ཁྱེར་སོང་། ཆོག་གམ།”
མོས་ང་ལ་ཅེར་ནས་བསྡད། མོས་སྒྲ་ཙམ་ཡང་མི་འབྱིན་པར་མུ་མཐུད་དུ་བལྡད།
མཚམས་དང་མཚམས་སུ་དངོས་པོ་ཆེ་གེ་མོ་ཞིག་མགྲིན་པ་ནས་སྒོག་སེར་གནས་གང་
ཞིག་ཏུ་མིད་ཅིང་ཤུད། ངས་རང་ཉིད་ཀྱི་ཤོག་ཁུག་ཕྱེ་སྟེ། གོར་ཟླུམ་ཞིག་མོར་བྱིན། “བདེ་
མོ་བྱོས།” ངས་དེ་ལྟར་བཤད།
ང་སྔོན་ལ་གང་འཚམ་སོང་། ཡུད་ཙམ་ནས་ང་ཕྱིར་འཁོར་བའི་ཚེ། མོ་ངའི་རྗེས་
སུ་འབྲངས་པ་རྟོགས། “ཁྱོད་ཀྱི་ཁྱིམ་འདི་ཕྱོགས་སུ་ཡོད་དམ།” མོས་ཅི་ཡང་མི་སྨྲ་བར་
ལུས། མོ་ངའི་འཁྲིས་སུ་སྐྱོད་ཅིང་། ཡང་ན་ངའི་མཆན་འོག་ནས་འགྲོ་ཞོར་དང་ཟ་ཞོར་
བྱེད། ངེད་གཉིས་མཉམ་དུ་མདུན་ལམ་དེད། སྲང་ལམ་སྟོང་ལྷང་ལྷང་ངང་རྒྱུ་མཁན་
གཅིག་ཀྱང་མེད། གསེར་དངུལ་མེ་ཏོག་གི་དྲི་བསུང་དང་གཞན་དག་གཅིག་ཏུ་བསྲེས་ཤིང་བྱུང་
ཡིན་ན་མོས་ང་ལ་དེ་གར་མ་ཙོག་ཅེས་བཤད་སྲིད་སྐས་རྐང་ཐོག་ནས་མོས་གློག་འོད་རབ་རིབ་ཁྲོད་
སྒོ་མོ་ཁྲོག་གེར་རྒྱག་པའི་སྐད་སྒྲ་ཐོས་ཐུབ་པན་ཅི་སྔར་བཞིན་ངུད་མོ་བྱེད་པ་དང་མ་གཞིར་ནུབ་
འཚལ་གྱི་སྐབས་སུ་མོ་འོག་ཁང་དུ་ཡོང་ན་འགྲིག་ལ་གསེར་དངུལ་མེ་ཏོག་གི་དྲི་བསུང་དང་གཞན་
དག་གཅིག་ཏུ་བསྲེས། ངེད་གཉིས་སྲམ་ལམ་གྱི་གྲུ་ཁ་ཞིག་ཏུ་སླེབས།
“འོ། ང་འདི་ཕྱོགས་སུ་དཀྱོག་དགོས།” ངས་བཤད་རྒྱུར། “བདེ་མོ་བྱོས།” མོས་
ཀྱང་གོམ་མཚམས་བཞག མོས་མཐའ་མཇུག་གི་བག་ལེབ་དེ་མིད་རྗེས། དེའི་མུར་
གོར་ཟླུམ་དེ་ཟ་མགོ་ཚུགས། མོས་མིག་མདངས་གོར་ཟླུམ་བརྟོལ་ཏེ་ངའི་ཕྱོགས་སུ་
འཕངས། “བདེ་མོ་བྱོས།” ངས་སླར་ཡང་དེ་ལྟར་བཤད། ང་སྲང་ལམ་གཞན་དུ་དཀྱོགས་
ཏེ་མུ་ནས་མུར་སྐྱོད་ཅིང་། གྲུ་ཁ་གཞན་ཞིག་ལ་སླེབས་རྗེས་ད་གཟོད་ངལ་གསོས་པ་ཡིན།
“ཁྱོད་ཀྱི་ཁྱིམ་ཕྱོགས་གང་དུ་ཡོད།” ངས་བཤད་རྒྱུར། “འདི་ཕྱོགས་རེད་དམ།”
ངས་སྲང་མགོའི་ཕྱོགས་སུ་མཛུབ་མོ་ཀེར། མོས་ང་ལ་ཅེར་ཁོ་ན་བྱས་ནས་བསྡད། “ཁྱོད་
ཀྱི་ཁྱིམ་ཀན་ཕྱོགས་སུ་ཡོད་པ་ཡིན་ནམ། ངས་དཔགས་ན་ཁྱོད་མེ་འཁོར་ས་ཚུགས་ཀྱི་ཉེ་
སར་སྡོད་པ་ཐག་གིས་ཆོད། རེད་མ་རེད།” མོས་ང་ལ་ཅེར་ཁོ་ན་བྱེད་ཅིང་། མིག་མདངས་
ཁྲོད་བག་ཕེབས་དང་ལྐོག་གྱུར་གྱིས་ཁེངས་པའི་ཞར་ལ། སྔར་ལྟར་ཁམ་གང་ཁམ་གང་
གིས་ལྡད་བཞིན་མཆིས། སྲང་ལམ་གཡས་གཡོན་གཉིས་ཀ་སྟོང་ལྷང་ལྷང་དུ་སྣང་། ལྗོན་
ཤིང་གི་གསེབ་དག་ཏུ་ལྷིང་འཇགས་ཀྱི་རྩྭ་ར་དང་ཁང་བའི་གྲལ་གཤར་ལས་ལྷག་མེད།
ང་ཚོ་དེ་སྔར་བརྒྱུད་པའི་གནས་མ་གཏོགས་མིའི་གྲིབ་གཟུགས་ཙམ་ཡང་མཐོང་རེ་སྐན།
ངེད་གཉིས་ཕྱིར་འཁོར་ཏེ་ལྡོག་ཕྱོགས་སུ་སྐྱོད། སྐྱེས་པ་གཉིས་ཚོང་ཁང་གི་སྒོ་ཁར་རྐུབ་
སྟེགས་སུ་ཙོག་འདུག
“ཁྱོད་ཚོས་ཞི་མོ་ལོ་ཆུང་འདི་ངོ་ཤེས་སམ། ཅི་ཡིན་མི་ཤེས་མོད་མོས་ང་ཐར་དུ་མི་
འཇུག མོ་གང་དུ་སྡོད་པའི་གནས་དྲིས་ཀྱང་མི་བཤད།”
ཁོ་ཚོས་མིག་མདངས་ངའི་སྟེང་ནས་ཕར་བསྙུགས་ཏེ། ཞི་མོ་ལོ་ཆུང་དེར་གཏད།
“གསར་དུ་གནས་སྤར་བའི་དབྱི་ཐ་ལི་པ་དེ་ཚོའི་བྱིས་པ་ཡིན་ཁོ་ཐག་རེད།” སྐྱེས་
པ་ཞིག་གིས་དེ་ལྟར་བཤད། ཁོས་ལྕགས་ལ་བཙའ་བསྒོས་པ་ལྟ་བུའི་མཆོར་གོས་ཤིག་
གྱོན་འདུག “ངས་སྔོན་ཆད་མོ་མཐོང་མྱོང་། ཁྱོད་ཀྱི་མིང་ལ་ཅི་ཟེར། ཞི་མོ།” མོས་དོགས་
སྣང་དང་བཅས་ཁོ་ཚོར་ཡུན་རིང་བོར་བལྟས་ཤིང་། མ་མཆུ་གང་དགར་ལྷེམ་ལྷེམ་ངང་
འགུལ། མོས་མིད་ཞོར་དུ་སྔར་ལྟར་ལྡད་མཚམས་མ་བཞག
‘མོས་དབྱིན་སྐད་ལབ་མི་ཤེས་ནའང་ཐང་།” སྐྱེས་པ་གཞན་དེས་དེ་ལྟར་བཤད།
“མོའི་ཁྱིམ་ཚང་གིས་མོ་གོ་རེ་ཉོ་བར་མངགས་འདུག” ངས་བཤད་རྒྱུར། “མོས་
དབྱིན་སྐད་རེ་གཉིས་ལབ་ཤེས་པ་ཁོ་ཐག་རེད།”
“ཁྱོད་ཀྱི་ཨ་ཕའི་མིང་ལ་ཅི་ཟེར།” དང་པོ་དེས་བཤད་རྒྱུར། “ཕེ་ཐིའམ་ཇོ། ཡང་
ན་ཇོ་སིན་ཟེར་ངེས།།” མོས་སླར་ཡང་གོར་ཟླུམ་ཞིག་ལ་སོ་བཏབ།
ངས་མོ་ཇི་ལྟར་བྱས་ན་འགྲིག་ཨང་།” ངས་བཤད་རྒྱུར། “མོ་ངའི་རྗེས་འབྲང་ཅི་
ཐུབ་བྱེད། ང་ད་ལྟ་པོ་སི་ཏུང་ལ་འབྱོར་དགོས།”
“ཁྱོད་ཧྭ་ཧྥུ་ཡི་སློབ་མ་ཡིན་ནམ།”
“ཡིན་ལགས། སྐུ་ཞབས། ང་རེམ་མར་ལམ་ལ་ཆས་དགོས།”
“ཁྱོད་ཀྱིས་མོ་སྲང་ལམ་ཕ་རོལ་གྱི་ཨན་སིར་བཅོལ་ཆོག ཁོ་དེ་གའི་ཤིང་རྟ་ཚོང་
ཁང་དུ་ཡོད་ངེས། ཁོ་ནི་ཉེན་རྟོག་ཅུས་ཀྱི་ཅུས་ཀྲང་རེད།”
“བལྟས་སོང་ན་འདི་ལྟར་མི་བྱེད་ཐུ་མེད་རེད།” ངས་བཤད་རྒྱུར། “ངས་ཅིས་ཀྱང་
མོ་བཀོད་སྒྲིག་ལེགས་པོ་བྱེད་དགོས། བཀའ་དྲིན་ཆེ། སྲིང་ཆུང་མ། ཤོག”
ངེད་གཉིས་སྲང་ལམ་ཕ་རོལ་ཏུ་འགྲོ་བར་བརྩམས། གྲིབ་མ་གོན་པའི་ཁ་ཕྱོགས་དེད་
ནས་ཕྱིན། ཁང་བ་རེ་རེ་རིང་ཐུང་མི་སྙོམ་པའི་གྲིབ་གཟུགས་ཁྲོད་ག་ལེར་བརྐྱངས་འདུག
ངེད་གཉིས་ཤིང་རྟ་ཚོང་ཁང་དུ་འབྱོར། ཡིན་ནའང་ཉེན་རྟོག་ཅུས་ཀྲང་རིག་སར་མི་
སྣང་། མི་ཞིག་དེ་གར་ཙོག་ཅིང་། རྐུབ་སྟེགས་ནི་ཞེང་ཆེ་ཞིང་དཔངས་དམའ་བའི་སྒོ་ཁར་
འཕྲེད་དུ་བཞག་འདུག རྟ་རའི་ནང་ནས་རྫིང་དྲི་ཁ་བོ་ཞིག་སྣ་ལམ་དུ་འཐུལ་འོངས། མི་
དེས་ང་སྦྲག་ཁང་དུ་ཅུས་ཀྲང་བཙལ་བར་སོང་ཟེར། ཁོས་ཀྱང་ཞི་མོ་ལོ་ཆུང་འདི་ངོ་ཤེས་
ཀྱིན་མེད།
“ཕྱི་རྒྱལ་པ་འདི་ཚོ། ངས་ཁོ་ཚོ་སུ་སུ་ཡིན་པ་གཏན་ནས་དབྱེ་བ་མི་ཁོར། ཁྱོད་ཀྱིས་
མོ་ལྕགས་ལམ་ཀན་ཕྱོགས་སུ་ཁྲིད་པས་བཟང་། དེ་གར་མོ་ཤེས་མཁན་ཡོད་ཀྱང་སྲིད།”
ང་ཚོ་སྦྲག་ཁང་དུ་ཕྱིན། སྦྲག་ཁང་ནི་སྲང་ལམ་གྱི་སྣེ་གཞན་ཞིག་ཏུ་མཆིས། དེ་སྔར་
མཐོང་བའི་མཆོར་གོས་ཅན་གྱི་མི་དེས་ཚགས་པར་ཞིག་སློག་གིན་འདུག
“ཨན་སི་ཁོ་ད་སོ་མ་རླངས་འཁོར་ལ་བསྡད་ནས་གྲོང་ཕྱིར་བུད་ཐལ།” ཁོས་བཤད་
རྒྱུར། “ངས་བལྟས་ན་ཁྱོད་མེ་འཁོར་ས་ཚུགས་རྒྱབ་ལོགས་ཀྱི་ཆུ་འགྲམ་དེར་སོང་ན་
བཟང་། དེ་གར་ཁོ་ཚོ་འདུས་སྡོད་བྱས་ཡོད་པས་མོ་ཤེས་མཁན་རེ་གཉིས་ཡོད་ན་ཐང་།”
“ད་དེ་ལྟར་བྱེད་པ་ལས་ཐབས་གཞན་མ་མཆིས།” ངས་བཤད་རྒྱུར། “ཤོག་དང་།
སྲིང་ཆུང་མ།” མོས་ཆེས་མཐའ་མཇུག་གི་གོ་རེ་དེ་ཁ་ནང་དུ་བརྫངས་ཏེ་མིད། “ད་རུང་
དགོས་སམ།” ངས་དེ་ལྟར་བཤད། མོས་ལྡད་ཞོར་དུ་ང་ལ་བལྟས་ཤིང་། མིག་འབྲས་གཉིས་
ནག་ཀྲིག་ཀྲིག་བྱེད་པ་ལས་རྡེབ་ཙམ་གྱི་གོ་སྐབས་ཀྱང་བྲལ། དེ་ལས་མཛའ་བརྩེའི་འོད་
མདངས་འཕྲོས། ངས་གོར་ཟླུམ་གཞན་གཉིས་གློངས་ཏེ་གཅིག་མོར་སྤྲད་པ་དང་གཅིག་
རང་གིས་ཟོས། ངས་ལམ་འགྲོ་བ་ཞིག་ལ་མེ་འཁོར་ས་ཚུགས་ཀྱི་ལམ་ཐིག་དྲིས་པར། ཁོས་
གསལ་བོར་སྨྲས་བྱུང་། “ཤོག་ཡ། སྲིང་ཆུང་མ།”
ངེད་གཉིས་མེ་འཁོར་ས་ཚུགས་སུ་སླེབས་པ་དང་ལྕགས་ལམ་བརྒལ་པ་ན། ཆུ་བོ་
དེ་གར་བཞུར་གྱིན་གདའ། ཟམ་པ་ཞིག་ཆུ་བོའི་སྟེང་འཕྲེད་ཀྱིས་འཕངས་ཡོད་ལ། ཆུ་
བོའི་འགྲམ་ངོགས་སུ་ཤིང་ཁང་མིག་ལ་མི་སྡུག་པ་མང་པོ་ཆུ་བོར་རྒྱབ་ཀྱིས་ཕྱོགས་ནས་
བསླངས་ཤིང་སྲང་ལམ་ཞིག་ངང་གིས་གྲུབ་འདུག འདི་ནི་ཀར་ཀོར་དང་རྫབ་རྫོབ་ཀྱིས་
ཁེངས་པའི་སྲང་ཆུང་ཞིག་ཏུ་སྣང་ནའང་། ཕྱོགས་འགྲུལ་ཀུན་འདུས་ཀྱིས་སྐྱེ་སྟོབས་ལྡན་
པ་ཞིག་ཏུ་མཐོང་། ལན་ཀན་ཆག་དུམ་གྱིས་བསྐོར་བའི་ས་སྟོང་ཞིག་ཏུ། མེས་པོ་སུའི་
རིང་གི་མི་གསལ་བའི་ཤིང་རྟ་གོག་པོ་ཞིག་དང་། གཞན་ཡང་ལོ་ཟླའི་ཆར་ཆུས་བྲན་པའི་
ཁང་རྙིང་ཞིག་བདོག སྒེའུ་ཁུང་དུ་བཀྲག་མདངས་འཚེར་བའི་ཕྱི་ལྭ་དམར་པོ་ཞིག་
སྤྱངས་ཡོད།
“འདི་ནི་ཁྱོད་ཀྱི་ཁྱིམ་ཡིན་ནམ།” ངས་དེ་ལྟར་བཤད། མོའི་མིག་མདངས་གོར་
ཟླུམ་བརྒལ་ཏེ་ང་ལ་ཕྱོགས་ཡོང་། “གནས་འདི་རེད་དམ།” ངས་ཁང་བ་དེ་བསྟན་ནས་
བཤད། མོས་གོ་རེ་ལྡད་པ་ལས་ངག་སྒོ་དམ་གྱིས་བསྡམས། ཡིན་ནའང་མོའི་རྣམ་འགྱུར་
ལས་ངས་ཁས་ལེན་དང་ཐག་ཆོད་ཀྱི་གོ་བ་ཞིག་རྙེད་པར་གྱུར། “འདི་རེད་དམ།” ངས་
བཤད་རྒྱུར། “འོ་ན་ཤོག་དང་།” ང་ལྷས་སྒོ་ཧྲལ་ཧྲུལ་དེའི་ནང་རོལ་ཏུ་འཛུལ། ངས་ཁ་
ཕྱིར་འཁོར་ཏེ་མོར་ཡང་ཡང་བལྟས། “འདི་རེད་དམ།” ངས་བཤད་རྒྱུར། “འདི་ནི་ཁྱོད་
ཀྱི་ཁྱིམ་རེད་དམ།”
མོས་ང་ལ་ཧད་དེ་བྲེལ་སྟབས་ཀྱིས་མགོ་བོ་ནང་དུ་ཡང་ཡང་ལྡེམ། དེའི་མུར་ནེམ་
འབོལ་ལྡན་ཞིང་ཚེས་རིས་འདྲ་བའི་གོ་རེ་དེར་སོ་བཏབ། ངེད་གཉིས་མདུན་དུ་སྐྱོད། གོ་
རིམ་བྲལ་བའི་རྡོ་ཟེགས་ཀྱི་ལམ་ཕྲན་ཞིག་སྐས་རྐང་ནུབ་རོ་དེའི་མདུན་ཐད་དུ་བསྲིངས་
ཤིང་། རྡོ་སྲུབས་ལས་སྦོམ་ཞིང་མཁྲེགས་པའི་རྩྭ་ལྡུམ་སོ་མ་སྐྱེས་འདུག ཁང་བའི་ཕྱི་
རོལ་ཏུ་གྲག་འགུལ་དབེན་ལ་རླུང་ཡང་འཇགས་པས། སྒེའུ་ཁུང་དུ་བཀལ་བའི་ཕྱི་ལྭ་
དེའང་གཡོ་མེད་དུ་ལུས། སྒོ་སྟེང་དུ་དཀར་རྒྱུ་ལས་བཟོས་པའི་དྲིལ་ལོང་ཞིག་མཆིས་པ་
དེར། ཧ་ལམ་དབྱིན་ཁྲི་དྲུག་ཅན་གྱི་གློག་སྐུད་ཅིག་བརྒྱུས་ནས་ཡོད། ངས་ལག་པ་ཕྱིར་
བསྐུམས་ཏེ་སྒོ་བརྡུང་བར་བརྩམས། ཞི་མོ་ལོ་ཆུང་དེས་གོ་རེ་ལྡད་ཅིང་གོར་ཤུན་དག་མཆུ་
འགྲམ་ནས་མར་ཟགས།
བུད་མེད་ཅིག་གིས་སྒོ་ཕྱེ་བྱུང་། མོས་ང་ལ་ལྟ་ཙམ་བྱས་པའི་འཕྲོར། ཨི་སྐད་ཀྱིས་ཞི་
མོ་ལོ་ཆུང་དེར་མགོ་ཉོག་ལུང་བ་གང་བཤད། མོའི་སྐད་གདངས་ཇེ་མཐོ་ནས་ཇེ་མཐོར་
བཏང་ཞིང་གློ་བུར་དུ་མཚམས་ཆད་པ་ནི་དྲི་བ་ཅི་ཞིག་འདྲི་བ་དང་མཚུངས། ཕྱིས་
སུ་མོས་སླར་ཡང་ཞི་མོ་ལོ་ཆུང་དེར་སྐད་ཆ་གང་མང་བཤད། ཞི་མོ་ལོ་ཆུང་དེའི་མིག་
མདངས་མཆུ་འགྲམ་གྱི་གོར་ཤུན་བརྒལ་ནས་མོའི་ཕྱོགས་སུ་ཤོར་བ་དང་ཆབས་ཅིག
ལག་པ་རྫོབ་ཏོ་དེས་གོར་ཤུན་ཁ་ནང་དུ་འདེད་ཅི་ཐུབ་བྱས།
མོས་མོ་འདི་གར་བསྡད་ཡོད་ཟེར།” ངས་བཤད་རྒྱུར། “ང་ནི་རྒྱ་སྲང་དུ་མོ་དང་
ཕྲད་པ་ཡིན། ཁྱོད་ཀྱིས་མོ་གོ་རེ་ཉོ་རུ་མངགས་པ་ཡིན་ནམ།”
“ངས་དབྱིན་སྐད་མི་ཤེས།” བུད་མེད་དེས་དེ་ལྟར་བཤད། མོས་ཡང་བསྐྱར་ཞི་མོ་
ལོ་ཆུང་དེར་ཅི་ཞིག་བཤད་བཞིན་མཆིས། ཞི་མོ་ལོ་ཆུང་དེས་མོར་ཕུར་ཚུགས་སུ་ཅེར།
“མོ་འདི་གར་བསྡད་ཡོད་པ་མིན་ནམ།” ངས་དེ་ལྟར་བཤད་པ་དང་། ཞི་མོ་ལོ་ཆུང་
དེར་མཛུབ་མོ་ཀེར། ཡང་མོར་ཀེར། དེ་ནས་སྒོ་མོ་དེར་ཀེར་བ་ཡིན། བུད་མེད་དེས་མགོ་
བོ་གཡུག་གཡུག་བྱས། མོས་ཕ་ལ་ཕ་ལ་ཞེས་སྐད་ཆ་བཤད། མོ་སྒོ་ཁྱམས་སུ་ཕྱིན་ཏེ། རྒྱ་
ལམ་ཕར་ཕྱོགས་བསྟན་པ་དང་། ངག་ལས་ལྡ་བེ་ལྡིབ་བེ་མཚམས་མི་ཆད།
ངས་མགོ་བོ་དྲག་ཏུ་ཡང་ཡང་གཡུག “ཁྱོད་ཀྱིས་ང་ལ་གསལ་བོར་སྟོན་དང་།” ངས་
ལག་པ་ཡ་གཅིག་གིས་མོའི་ཕྲག་པར་འཇུས་ཤིང་། ལག་པ་གཞན་གཅིག་གིས་རྒྱ་ལམ་
ཕར་ཕྱོགས་སུ་གཡབ་མོ་བཏང་། མོས་བྲེལ་སྟབས་ཀྱིས་ཅི་ཞིག་བཤད་བཞིན་ལག་པས་ང་
ལ་སྟོན་ཙམ་སྟོན་ཙམ་བྱས། “ཁྱོད་ཀྱིས་ང་ལ་སྟོན་རོགས།” ངས་དེ་ལྟར་བཤད་པ་དང་
སྦྲགས། མོ་སྐས་རྐང་ལས་མར་འཐེན་འདོད་སྐྱེས།
“si,si.”  མོས་དེ་ལྟར་བཤད་ཅིང་། ལུས་པོ་ཡང་ཡང་ཕྱི་སྣུར་སྟེག་པའི་ཞར་ལ།
ཁ་ཕྱོགས་ཆེ་གེ་མོ་བསྟན་བྱུང་། ངས་ཀྱང་ཕྱོགས་གང་ཞིག་སྟོན་པ་ཡེ་ནས་མི་ཤེས་མོད།
མགོ་བོ་ཡང་ཡང་ནང་དུ་གུག་པ་ཡིན།
“བཀའ་དྲིན་ཆེ། བཀའ་དྲིན་ཆེ། བཀའ་དྲིན་ཆེའོ། །” ང་སྐས་རྐང་ལས་མར་
བབས་ཏེ་ར་སྒོ་དམིགས་ནས་ཕྱིན། འདུར་མ་རྒྱུག་ལྟ་བུ་མིན་ནའང་སོང་བ་ཤིན་ཏུ་
མགྱོགས། ང་ར་སྒོའི་སྔུན་སར་སླེབས་རྗེས་གོམ་མཚམས་བཞག་ཅིང་། ཞི་མོ་ལོ་ཆུང་དེར་
བལྟས། ད་ལྟ་གོར་ཤུན་དག་མཐོང་སྣང་ལས་ཡལ་བར་མངོན། མོས་ནག་ཀྲིག་ཀྲིག་གི་
མིག་ཟུང་ཆེས་ཆེར་བགྲད་ནས་ང་ལ་མཛའ་བརྩེའི་འོད་ཞགས་འཕངས། བུད་མེད་དེ་
སྐས་རྐང་ཐོག་འགྲེངས་ནས་ངེད་གཉིས་ལ་རྟོག་པར་བྱེད།
“འོ་ན་ངེད་གཉིས་འགྲོ།” ངས་བཤད་རྒྱུར། “ང་ཚོས་སྔ་རུང་འཕྱིས་རུང་ཁྱོད་ཀྱི་
ཁྱིམ་རྙེད་ཁོ་ཐག་ཡིན།”
མོ་ངའི་གྲུ་མོ་དང་ཉེ་ས་ནས་འགྲོ་ཞིང་། ངེད་གཉིས་མཉམ་དུ་མདུན་སར་སྐྱོད། ཁང་
སྟར་རེ་རེ་ཕྱི་ཚུལ་ནས་བལྟས་ན་སྟོང་ལྷང་ལྷང་དུ་མངོན་ལ། མིའི་གྲིབ་གཟུགས་ཙམ་
ཡང་མཐོང་རྒྱུ་མི་འདུག ཁང་སྟོང་ཁོ་ནར་མངའ་ཞིང་དབུགས་རྨེག་གེར་བྱེད་པའི་
ཚོར་བ་ཞིག་བར་མེད་དུ་སྦྱིན། འོན་ཀྱང་ཁང་བ་དེ་དག་ཐམས་ཅད་སྟོང་པར་ལུས་མི་
སྲིད། གལ་སྲིད་ཁྱོད་ཀྱིས་གྱང་ར་མ་ལུས་བཤིགས་པའི་ཚེ། ཁང་བའི་རྣམ་པ་མི་འདྲ་བ་
མང་པོ་མཐོང་བར་འགྱུར་ངེས། ལྕམ་མོ། འདི་ནི་ཁྱེད་ཀྱི་བུ་མོ་རེད། ཁྱེད་ཀྱིས་ཕྱིར་ཁྲིད་
རོགས། མིན། ལྕམ་མོ། ལྷ་ཆེན་གྱི་ཞལ་ངོར་གཟིགས་ཏེ། ཁྱེད་ཀྱིས་རང་གི་བུ་མོ་ཕྱིར་
ཁྲིད་ཅིག མོ་ངའི་གྲུ་ཚུགས་དང་ཉེ་བར་བཅར་ནས་མདུན་དུ་སྐྱོད། དམ་དུ་བསླས་པའི་
ལན་བུ་གཉིས་འོད་འཚེར་འཚེར་བྱེད། སྐབས་དེར་ཆེས་མཐའ་མཇུག་གི་ཁང་བ་དེའང་
རྒྱབ་ཕྱོགས་སུ་བཟུར་ཅིང་། སྲང་ལམ་དེ་ཆུ་འགྲམ་ནས་དཀྱོགས་ཤིག་བརྒྱུད་མཐར། གྱང་
གོག་ཅིག་གི་ཕ་རོལ་ཏུ་ཡལ། སྐབས་དེར་བུད་མེད་དེ་ཧྲལ་ཧྲུལ་གྱི་ར་ཕྱིར་སླེབས་པ་
དང་། མགོ་རས་ཤིག་དཀྲིས་འདུག་པར། ལག་པ་ཡ་གཅིག་གིས་མ་མགལ་གྱི་མཚམས་
སུ་ལག་རས་ཀྱི་སྣེ་མོ་གཉིས་ལ་འཇུས་ཡོད། ལམ་ཕྲན་དེ་ཀྱག་ཀྱོག་སྒོས་མདུན་ཕྱོགས་
སུ་བསྲིངས་ཤིང་། ལམ་བར་ཀུན་ཁུ་སིམ་མེར་མཆིས། ངས་ཟུར་གཉིས་དང་སྐར་ལྔ་ཅན་
གྱི་དོང་ཙེ་ཞིག་གློངས་ཏེ། ཞི་མོ་ལོ་ཆུང་དེར་སྤྲད་པ་ཡིན། “བདེ་མོ་བྱོས། སྲིང་ཆུང་
མ།” ངས་དེ་ལྟར་བཤད་རྗེས། བྲོས་མ་བྱོལ་གྱིས་ཕར་བརྒྱུགས།
ང་རྒྱུག་པ་ཤིན་ཏུ་མགྱོགས་ཤིང་། ཐ་ན་ཕྱིར་འཁོར་ཙམ་ཡང་མ་བྱས། ཡིན་ནའང་
ལམ་གྱི་དཀྱོགས་མཚམས་སུ་བསླེབ་ལ་ཉེ་དུས་ཕྱིར་འཁོར་ནས་ལྟ་ཙམ་བགྱིས། མོ་སྟེ་
གྲིབ་གཟུགས་ཆུང་ཆུང་ཞིག ལམ་དཀྱིལ་དུ་འགྲེང་ཞིང་། སྔར་བཞིན་གོར་རིང་དེ་ཤམ་
ལྭ་རྫོབ་པོའི་ཁུད་དུ་པང་ནས་ནག་ཀྲིག་ཀྲིག་གི་མིག་ཟུང་གཡོ་བ་མེད་པར་ཅེར་འདུག
ང་མུ་ནས་མུར་མདུན་ཕྱོགས་སུ་རྒྱུག
སྔུན་ཐད་དུ་སྲང་ཆུང་ཞིག་ལམ་འགྲམ་ནས་ཁེར་གྲལ་དུ་གྱེས་པ་མཐོང་། ང་སྲང་
ལམ་དུ་འཛུལ་ཞིང་། ཅང་མ་འགོར་བར་ཇེ་དལ་དུ་བཏང་། སྲང་ལམ་གྱི་གཞོགས་གཉིས་
སུ་དཀར་རྩི་ཅི་ཡང་བྱུགས་མེད་པའི་ཁང་རྒྱབ་དག་དག་རེད། ཐག་རྡང་དུ་སྐམ་པའི་
ཁྲ་ཁྲ་རིག་རིག་གི་གྱོན་ཆས་སྔར་བས་མང་པོར་ཕྱིན། འབྲུ་མཛོད་ཅིག་གི་གཞུག་གྱང་
ཤིགས་འདུག་ལ། རྫུབས་སྟུག་པོའི་སིལ་སྡོང་ཁྲོད་ཁ་ཁུ་སིམ་མེར་རུལ་མྱགས་སུ་འགྲོ་
བཞིན་སྣང་། སིལ་སྡོང་གི་ཡལ་ག་བཅད་མེད་པའི་ཁར། ཕྱོགས་བཞིའི་རྩྭ་ལྡུམ་གྱིས་
དབུགས་ཀྱང་གཏོང་དཀའ་བའི་ཚད་ལ་གཏུགས་ཡོད། ཉི་འོད་ཀྱིས་བྲན་པ་དང་སྦྲང་སྐད་
ཀྱིས་ཁྱོགས་པ་ན། ཧ་ཅང་འདུ་འཛིས་ཁེངས་པ་ཞིག་ཡིན་སྣང་སྐྱེས། ངས་ཁ་ཕྱིར་འཁོར་
ནས་བལྟས་ཚེ། སྲང་མདོ་དེར་མི་གཅིག་ཀྱང་མཐོང་ལམ་དུ་མ་མཆིས། ང་སྔར་བས་ཇེ་
དལ་དུ་ཕྱིན་པ་དང་། ངའི་གྲིབ་གཟུགས་ཀྱང་ངའི་ལུས་འགྲམ་ནས་ག་ལེར་སྤོས། གྲིབ་
གཟུགས་ཀྱི་མགོ་བོ་ནི་ལན་ཀན་ཡོངས་སུ་གཡོགས་པའི་རྩྭ་ལྡུམ་གྱི་གསེབ་ཏུ་རྒྱུ།
སྲང་ཆུང་དེ་སྒོ་གཏན་བརྒྱབ་པའི་ར་སྒོ་ཞིག་ལ་ཐུག་རག་བར་འཐེན་པ་དང་།
རྩྭ་རྫུབས་སྟུག་པོའི་ཁྲོད་མི་སྣང་བར་གྱུར་ཏེ། རྩྭ་གསར་སྐྱེས་པའི་ཁྲོད་དུ་སླར་ཡང་
ལམ་ཕྲན་ཞིག་ཏུ་གྱུར། ང་ར་སྒོ་བགོམས་ཏེ། ལྗོན་ཤིང་དཀྲིགས་པའི་ར་སྐོར་ཞིག་ཏུ་
སླེབས། ར་སྐོར་བརྟོལ་ནས་སླར་ཡང་གྱང་གོག་ཅིག་གི་མདུན་སར་འབྱོར་རྗེས། གྱང་
གོག་དེད་ནས་སོང་། ད་ལྟ་ངའི་གྲིབ་གཟུགས་ངའི་རྗེས་སུ་ལུས་འདུག གྱང་ཐོག་ཏུ་
འཁྲི་ཤིང་སྣ་ཚོགས་སྐྱེས་ཡོད་ལ། ཕ་ཡུལ་ལ་མཚོན་ན། དེ་ནི་གསེར་དངུལ་མེ་ཏོག་ཡིན་
པར་ངེས། ལྷག་དོན་ཆར་བ་ཟམ་ཟིམ་འབབ་པའི་ས་སྲོས་སུ། དངོས་པོ་གང་ཅིར་ཡང་
གསེར་དངུལ་མེ་ཏོག་གི་དྲི་བསུང་འདྲེས་ཤིང་། དྲི་བསུང་དེ་མེད་ཚེ་མི་ལ་སུན་སྣང་
མི་འབྱུང་བ་དང་མཚུངས། ཁྱོད་ཀྱིས་ཅིའི་ཕྱིར་ཁོར་འོ་བྱེད་དུ་བཅུག་པ་ཡིན་འོ་བྱེད་དུ་བཅུག་
པ་ཡིན།
ངས་ཁོར་འོ་བྱེད་དུ་བཅུག་པ་མིན་ངས་ཁོར་ང་ལ་བལྟར་བཞག་པ་ཙམ་ཡིན་དེས་ཁོ་བན་བུན་
ཟ་ཟིར་བཏང་བ་རེད། ཁྱོད་ཀྱིས་བལྟས་ན་ཅི་འདྲ་རེད། ངས་དེ་མ་ཐག་མོར་འགྲམ་ལྕག་གཞུས་པ་
ན་དམར་ཐིག་ཅིག་བབས་པ་དང་དེ་ནི་ལག་མཐིལ་ནས་གློག་སྒྲོན་བཀར་བ་ལྟར་མོའི་མིག་མདངས་
གསལ་བར་གྱུར།
ངས་ནི་ཁྱོད་ཀྱིས་གཞན་དང་མཆུ་སྦྱར་བ་ཙམ་གྱིས་བརྡེགས་པ་མིན། ལོ་བཅོ་ལྔར་སོན་པའི་
བུ་མོ་ཞིག་གིས་ད་དུང་ཡང་གྲུ་ཚུགས་ཟས་ཅོག་སྟེང་བཞག་ནས་ཟ་མ་ཟ་བར་བྱེད་ཨ་ཕས་ཁྱོད་ཀྱིས་
ཟ་མ་མིད་པའི་ཚེ་ཉ་རུས་ཤིག་མགྲིན་པར་འགགས་པ་དང་མཚུངས་ཟེར་ཁྱོད་དང་ཁའེ་ཏི་གཉིས་
ལ་ཅི་བྱུང་ཁྱོད་གཉིས་ངའི་ཁ་གཏད་དུ་ཙོག་ཀྱང་ང་ལ་མི་ལྟ། ཁྱོད་ཀྱིས་གྲོང་ཁྱེར་ནས་ཐོན་པའི་ཨ་
གསར་གཏི་ཐུག་ཅིག་ལ་འོ་བྱས་པའི་རྐྱེན་གྱིས་ངས་ཁྱོད་ལ་གཅར་བ་ཡིན་ཁྱོད་ཀྱིས་བཤད་དམ་མི་
བཤད་བཤད་དམ་མི་བཤད་ད་ནི་ཁྱོད་ཀྱིས “རྩིད་ཐག”ཅེས་ལབ་ཆོག་ཆོག་མ་རེད་དམ། ངའི་
དམར་མདོག་ཏུ་ལོག་པའི་ལག་ངར་མོའི་འགྲམ་པ་དང་གང་ཙམ་བྲལ། ཁྱོད་ཀྱིས་བལྟས་ན་ཅི་འདྲ་
རེད་ངས་མོའི་མགོ་བོ་རྩ་གསེབ་ཏུ་མནན་པ་ཡིན། རྩྭ་རྐང་བསྣོལ་མར་འདྲེས་ནས་མོའི་ཤ་གསེང་དུ་
མཛེར་བ་དེས་མོར་སྡུག་བསྔལ་མི་ཟད་པ་བསྐྱེད་ཅིང་ངས་མོའི་མགོ་བོ་རྩྭ་གསེབ་ཏུ་མནན། “རྩིད་
ཐག” ཟེར་རོགས་ཁྱོད་ཀྱིས་ཟེར་མི་ཟེར།
གང་ལྟར་ངས་ན་ཐ་ལི་ལྟ་བུའི་འཕྱན་མོ་ཞིག་དང་མཆུ་སྦྱར་མ་མྱོང་གྱང་གོག་དེ་གྲིབ་མའི་
ཁྲོད་ནུབ་འབྲོས་སུ། ངའི་གྲིབ་མའང་གར་སོང་ཆ་མེད་དུ་གྱུར། ངས་ཡང་གཅིག་གྲིབ་མར་མགོ་
སྐོར་བཏང་སོང་། ངས་ཆུ་རྐ་དང་ལམ་བུ་གཉིས་དུས་མཉམ་དུ་ཀྱག་ཀྱོག་གིས་བསྲིངས་པ་ཀུན་ནས་
བརྗེད། ང་གྱང་གོག་དེར་འགོས། མ་བསམས་ས་ནས་མོས་ང་མར་ལྡིང་བར་ཧྲིག་འདུག གོར་རིང་དེ་
ད་དུང་ཡང་བྲང་ཁར་གླན་ཡོད།
ང་རྩྭ་གསེབ་ཏུ་འགྲེང་ཞིང་། ངེད་གཉིས་ཁ་གཏད་དེ་ཕན་ཚུན་ལ་ཡུད་ཙམ་རིང་ཅེར།
“ད་ཅི་ཁྱོད་ཀྱིས་ཅིའི་ཕྱིར་གནས་འདིར་སྡོད་པ་མི་བཤད་དམ། སྲིང་ཆུང་
མ།” གོ་རེ་གཅུད་པའི་ཚགས་ཤོག་དེ་ཇེ་རལ་དུ་གྱུར་ཏེ། སྔར་ནས་བརྗེ་རན་པའི་ཚད་
ལ་སླེབས། “བཟང་གི འོ་ན་འདིར་ཤོག་ལ་ཁྱོད་ཀྱི་ཁྱིམ་ངར་སྟོན་དང་།” ན་ཐ་ལི་ལྟ་
བུའི་འཕྱོན་མ་ཞིག་ལ་འོ་བྱས་མ་མྱོང་། ཆར་བ་འབབ་བཞིན་མཆིས་ང་ཚོས་ཁང་སྟེང་གི་སྐད་སྒྲ་
ཐོས་ཐུབ། སྐད་སྒྲ་དེ་ཤུགས་རིང་འབྱིན་པ་བཞིན་མཐོ་ཞིང་ཆེ་ལ་དྲི་ཞིམ་འཐུལ་བའི་འབྲུ་
མཛོད་གང་སར་ཁྱབ།
གནས་འདི་རེད་དམ། མོར་རེག་ཙམ་བྱས།
གནས་འདི་མ་རེད།
གནས་འདི་རེད་དམ། ཆར་ཞོད་མི་ཆེ་ནའང་ང་ཚོས་ཁང་སྟེང་གི་ཆར་སྒྲ་ལས་གཞན་
གཅིག་ཀྱང་རྣ་ཐོས་འབྱུང་དཀའ་ལ་དེ་ནི་ངའི་ཁྲག་རྩ་དང་མོའི་ཁྲག་རྩ་ལྷོག་ལྷོག་འགུལ་
སྒྲ་དང་མཚུངས།
མོས་ང་སྐས་རྐང་ལས་འཕུད་རྒྱག་བྱས་ཏེ་སྐད་ཅིག་ཉིད་དུ་བྲོས་ཁའེ་ཏི་ཡང་བྲོས།
འདི་ག་ན་བ་རེད་དམ་ཁའེ་ཏི་འགྲོ་དུས་འདི་ག་རེད་དམ། འོ།
མོ་ངའི་གྲུ་ཚུགས་དང་ཉེ་བར་བཅར་ནས་སྔོན་དུ་སྐྱོད། ནག་ཀྲིག་ཀྲིག་གི་སྐྲ་ལོ་དེ།
ཇེ་རལ་ནས་ཇེ་རལ་དུ་འགྲོ་བའི་ཤོག་ཁུག་ནང་གི་གོར་རིང་དེ།
“གལ་སྲིད་ཁྱོད་མགྱོགས་པོར་ཁྱིམ་ལ་མ་སོང་ཚེ། ཤོག་ཁུག་ཚང་མ་ཐེད་རྒྱུ་རེད།
ཁྱོད་ཀྱིས་ཨ་མས་ཁྱོད་ལ་བསྡིག་ངེས།” ངས་ཁྱོད་ཁྱག་ནུས་པ་ཁ་ཚོན་བཅད་ཆོག
ཁྱོད་ཀྱིས་ག་ལ་ཁྱག་ང་ཤིན་ཏུ་ལྕི།
ཁའེ་ཏི་ངོ་མས་བུད་སོང་ངམ་མོ་ངེད་ཚང་ལ་འཛུལ་བ་རེད་དམ་ངེད་ཚང་ནས་འབྲུ་མཛོད་
མཐོང་ཐབས་བྲལ་ཁྱོད་ཀྱིས་ཚོད་ལྟ་བྱས་མྱོང་ངམ།
དེ་ནི་མོ་ལན་པས་རེད་མོས་ང་འཕུད་རྒྱག་བྱས་རྗེས་མོ་བྲོས་སོང་།
ངས་ཁྱོད་འདེགས་ཐུབ་མི་བདེན་ན་ཁྱོད་ཀྱིས་ལྟོས།
འོ་མོའི་ཁྲག་ཡིན་ནམ་ང་ཡི་ཁྲག་ཡིན་འོ། ངེད་གཉིས་ས་རྡུལ་སྲབ་མོའི་ཁྲོད་སྐྱོད། འོད་
ཞགས་རེ་རེ་ལྗོན་གསེབ་ནས་འཕྲོས་པའི་ས་རྡུལ་སྲབ་མོའི་ཁྲོད་སྐྱོད། ངེད་གཉིས་ཀྱི་གོམ་སྟབས་
འགྱིག་རྫས་ནང་བཞིན། སྐད་སྒྲ་ཅི་ཡང་བསྒྲགས་མ་ཐུབ། ངས་སླར་ཡང་ཆུ་བོ་དེ་ལྐོག་གྱུར་གྱི་གྲིབ་
གཟུགས་ཁྲོད་ཟེད་ལོང་དང་ལྷིང་འཇགས་ཀྱིས་བཞུར་བ་ཚོར།
“ཁྱོད་ཀྱི་ཁྱིམ་ཧ་ཅང་ཐག་རིང་ན་ཡོད་དམ། ཁྱོད་དངོས་གནས་བྱིས་པ་གཅང་བོ་
རེད། ས་ཁ་ཐག་རིང་བོ་ཞིག་ནས་གྲོང་རྡལ་དུ་གོ་རེ་ཉོ་བར་འགྲོ་ཕོད།” འདི་ནི་ཙོག་ནས་
བྲོ་འཁྲབ་པ་དང་འདྲ། ཁྱོད་ཙོག་ནས་བྲོ་འཁྲབ་མྱོང་ངམ། ང་ཚོས་ཆར་སྒྲ་ཐོས་ནུས། འབྲུ་མཛོད་
ཆུང་ངུར་ཨ་བྲ་ཞིག་འདུར་གྱིན་མཆིས། རྟ་རའི་ནང་རྟ་གཅིག་ཀྱང་མི་འདུག ཁྱོད་ཀྱིས་བྲོ་རོགས་
ཇི་ལྟར་བསྡམས་པ་ཡིན་འདི་ལྟར་བཅངས་པ་ཨེ་ཡིན།
འོ།
ངས་ནམ་ཡང་འདི་ལྟར་འཇུས་པ་ཡིན་ཁྱོད་ཀྱིས་བལྟས་ན་ངའི་ཤེད་ཤུགས་ཆུང་དྲགས་པ་
རེད་དམ།
འོ་འོ་འོ་འོ།
ངས་ནམ་ཡང་འདི་ལྟར་ཁྱོད་ཀྱིས་ངས་དེ་སྔོན་བཤད་པ་དག་གོ་སོང་ངམ་ངས་བཤད་པ་ནི།
འོ་འོ་འོ་འོ།
ལམ་ཕྲན་དེ་ཁུ་སིམ་དང་སྟོང་འཇགས་ངང་མུ་ནས་མུར་མདུན་ཕྱོགས་སུ་བརྐྱངས་
ཤིང་། ཉི་འོད་སྔར་བས་ཇེ་གསེག་ཏུ་རབ་ཅིག་ཕྱིན་འདུག མོའི་དྲང་ཐད་དུ་སྤྱངས་པའི་
ལན་བུའི་སྣེ་མོར་རས་ལེབ་དམར་པོ་ཞིག་མདུད་པ་དང་། ལམ་དུ་འགྲོ་བའི་ཚེ་གོ་རེ་
གཅུད་པའི་ཤོག་ཁུག་གི་ཟུར་སྣེར་རྡེག་ཙམ་རྡེག་ཙམ་བྱས་ཏེ། གོ་རེའི་གྲུ་ཁ་ཞིག་ཕྱི་རུ་
མངོན། ངས་དེའི་མུར་གོམ་མཚམས་བཞག་པ་ཡིན།
“ཉོན་དང་། ཁྱོད་དངོས་གནས་འདི་གར་བསྡད་ཡོད་དམ། ངེད་གཉིས་དབྱིན་ལེ་
གཅིག་གི་ལམ་ཐག་བགྲོད་ཚར། ད་དུང་ཁང་གཤར་གཅིག་ཀྱང་མཐོང་རྒྱུ་མི་འདུག”
མོས་ང་ལ་ལྟ་ཙམ་ལྟ་ཙམ་བྱས། སྐྱོ་ཉམས་ཀྱིས་ཁྱོགས་པའི་མིག་ཀོང་ལས་ལྐོག་གྱུར་
དང་མཛའ་བརྩེའི་འོད་སྣང་བཀྱེད།
“ཁྱོད་ཡང་སྙིང་གང་དུ་བསྡད་ཡོད་དམ། སྲིང་ཆུང་མ། འོ་ན་གྲོང་རྡལ་ཡིན་ནམ།”
ནགས་ཁྲོད་དུ་གར་ཡོད་མི་ཤེས་པའི་བྱ་བྱིའུ་ཞིག་གིས་མགྲིན་སྒྲ་ཀྱུར་ཀྱུར་སྒྲོག དེ་
ཡང་ཆད་མ་མཐུད་དང་དུས་རྒྱུན་མི་མངོན་པའི་ཉི་འོད་གསེག་སྟེ་འཕྲོས་པའི་ཕྱི་རོལ་གྱི་
ག་ཤེད་ཅིག་ཡིན་པ་འདྲ།
“ཁྱོད་ཀྱི་ཨ་ཕས་སེམས་ཁྲལ་བྱ་ངེས་རེད། ཁྱོད་ཀྱིས་གོ་རེ་ཉོས་ཏེ་མྱུར་མོར་ཁྱིམ་ལ་
མ་ལོག་ཚེ། ཁྱོད་ཀྱི་ཨ་ཕས་ཁྱོད་ལ་གཞུ་སྲིད་དམ།”
བྱ་བྱིའུ་གང་དེ་སླར་ཡང་གྲག སྔར་བཞིན་གནས་གང་དུ་ཡོད་པ་མ་ངེས་ནའང་།
དོན་སྙིང་བྲལ་ཞིང་གདངས་ལྕི་བའི་སྐད་སྒྲ་དེ་རྣ་ལམ་དུ་ལྷུང་ཡོང་། གློ་བུར་དུ་མཐོ་
དམན་གྱི་འགྱུར་ཁུགས་སྟོངས་པའི་སྐད་སྒྲ་དེ་དལ་ཅག་གེར་གྱུར། ཨ་ན་མ་ན་དཔའ་དམ་
ཞིག་གིས་རྩད་ནས་བཅད་པ་དང་འདྲ། དེའི་འཕྲོར་སྔར་ལྟར་གྲག་མགོ་བརྩམས། ཆུ་བོ་དེ་
ལྐོག་གྱུར་གྱི་གྲིབ་གཟུགས་ཁྲོད་ཟེད་ལོང་དང་ལྷིང་འཇགས་ཀྱིས་བཞུར་བའི་ཚོར་བ་དེ་
སླར་ཡང་སྐྱེས། དེ་ནི་མཐོང་བ་མིན་ལ་ཐོས་པའང་མིན་ཏེ། བདག་གིས་ཚོར་ཞིང་ཤེས་པ་
ཁོ་ནར་ངེས་སོ། །
“འོ། གནའ་ཤི་བོ། སྲིང་ཆུང་མ།” ཤོག་ཁུག་གི་ཕྱེད་ཀ་ལྷག་དྲལ་བར་གྱུར། “ཚགས་
ཤོག་འདི་ད་ལྟ་བེད་ཆོད་ཀྱིན་མི་འདུག” ངས་དེ་བཀོག་སྟེ་ལམ་འགྲམ་དུ་གཡུགས།
“འགྲོ། ངེད་གཉིས་ཕྱིར་གྲོང་རྡལ་དུ་ལོག་དགོས། ད་རེས་ངེད་གཉིས་ཆུ་འགྲམ་བརྒྱུད་
ནས་སོང་ཆོག
ང་ཚོ་རྒྱ་ལམ་དང་ཁ་བྲལ། སྔོ་དྲེག་གི་གསེང་དུ་མེ་ཏོག་དཀར་སྐྱ་རེ་གཉིས་བཞད་
པ་ལས། གཞན་ཡང་མཐོང་མིན་ཐོས་མིན་གྱི་ཆུ་བོ་ལས་བསྐྱེད་པའི་ཚོར་བ་དེ་ག་རང་
ལྷག་འདུག ངས་བཅིངས་པ་འདི་ལྟར་ངའི་ནང་དོན་ནི་ནམ་ཡང་འདི་ལྟར་བསྡམས་པ་ཡིན། མོ་
སྒོ་ཁར་འགྲེངས་ཏེ་ངེད་གཉིས་ལ་བལྟས་ཤིང་ལག་ཟུང་སྐེད་པར་གཟར།
ཁྱོད་ཀྱིས་ང་འཕུད་རྒྱག་བྱས་སོང་དེ་ཁྱོད་མི་འགྲིག་པ་རེད་ཁྱོད་ཀྱིས་ང་ལ་ན་ཟུག་བསླངས།
ངེད་གཉིས་དེ་སྔར་ཙོག་ནས་བྲོ་འཁྲབ་པ་ཡིན་ཁའེ་ཏི་ཡིས་ཙོག་ནས་བྲོ་འཁྲབ་མི་ཤེས་པ་ངས་
ཁ་ཚོན་བཅད་ཆོག
དེ་ལྟར་མ་བྱེད་དེ་ལྟར་མ་བྱེད།
ངས་ནི་ཁྱོད་ཀྱི་གོས་རྒྱབ་ཀྱི་རྩྭ་ཤུན་དེ་དག་སྤྲུག་བསམས་པ་ཙམ་ཡིན།
ཁྱོད་ཀྱིས་ཁྱོད་ཀྱི་སྐྱག་ལག་དེ་རེམ་མར་ཕྱིར་སྐུམས་དང་ང་ལ་ཐུག་མི་དགོས་ཚང་མ་ཁྱོད་ལན་
པ་ཡིན་ཁྱོད་ཀྱིས་ང་སར་བསྒྱེལ་སོང་ང་ཁྱོད་ལ་ཞེ་གཏིང་ནས་སྡང་གི
མོས་བལྟས་འདུག་པར་ང་ལ་སྣང་དོགས་སྤུ་ཙམ་ཡང་མེད་ང་ཚོ་སྔར་བཞིན་ཁོང་ཁྲོའི་ངང་དུ་
གནས་མོ་ཕར་ཕྱིན། ངེད་གཉིས་ཀྱིས་འུར་འབོད་དང་ཆུ་འཕོ་བའི་སྒྲ་ཐོས་པར་གྱུར། ངས་
སྨུག་མདོག་ཅན་གྱི་མི་གཟུགས་ཤིག་ཉི་འོད་ཁྲོད་སྐད་ཅིག་ཏུ་མངོན་པ་མཐོང་།
སྔར་བཞིན་ཁོང་ཁྲོ་ཟ། ངའི་ཚི་ལེན་རློན་པར་བཏང་ཞིང་། མགོ་སྐྲའང་ནེམ་ལ་འཁོར། ཆར་
ཐིགས་ཁང་ཀླད་བརྒྱུད་པ་ཐོས་ད་ལྟ་ཁང་ཐོག་ནས་ཆར་སྒྲ་ཟམ་ཟིམ་གྲག་ངས་ན་ཐ་ལི་ཆར་བའི་
ཁྲོད་མེ་ར་བརྒལ་ནས་ཕྱིན་པ་མཐོང་། ལུས་ཡོངས་ཆར་བས་བརླན་ཁྱོད་ལ་གློ་ཚ་འབྱུང་བར་
སྨོན་ཁྱོད་ཁྱིམ་དུ་སོང་ཞིག་ཟོག་མགོ་འདྲ་བའི་བུ་མོ་ཁྱོད། ངས་ཤེད་ཤུགས་ཡོད་རྒུ་བཏོན་ནས་
ཕག་པ་འགྲེ་བའི་ཆུ་རྫིང་དུ་ལྡིང་ཆུ་སྙོག་སེར་པོས་ངའི་སྐེད་མཚམས་བསྣུབས་ཤིང་དྲི་ངན་ཁ་
བོ་འཐུལ་ངས་མུ་མཐུད་དུ་རྐང་གཡུག་ལག་གཡུག་བྱས་མཐར་ཐང་ལ་འགྱེལ་པ་དང་འགྲེ་ལྡོག་
ཡང་ཡང་བརྒྱབ “ཁོ་ཚོ་ཆུ་རྐྱལ་སྟེག་པ་གོ་སོང་ངམ། སྲིང་ཆུང་མ། ངའང་ཆུ་རྐྱལ་སྟེག་
ན་འདོད།” གལ་སྲིད་ང་ལ་ཁོམ་པ་ཡོད་ཚེ། རྗེས་སོར་གོ་སྐབས་བྱུང་ན། ངས་སླར་ཡང་
མཁྲིག་མའི་ཆུ་ཚོད་ཀྱི་ཐག་སྒྲ་ཐོས་པར་གྱུར། ཆུ་སྙོག་ནི་ཆར་བ་ལས་དྲོ་ཞིང་འཇམ་
ནའང་དྲི་མ་སྣར་གཟན་པ་ཞིག་རེད། མོ་ཕར་འཁོར་ཏེ་ང་ལ་རྒྱབ་ཀྱིས་ཕྱོགས་ཤིང་ང་
བསྐོར་ནས་མོའི་སྔུན་སར་བུད། ཁྱོད་ཀྱིས་ངས་ད་ཅི་ཞིག་བྱས་པ་ཤེས་སམ། མོ་ཕར་འཁོར་
ཏེ་ང་ལ་རྒྱབ་ཀྱིས་ཕྱོགས་ཤིང་ང་བསྐོར་ནས་མོའི་སྔུན་སར་བུད་ཆར་ཆུ་འདམ་རྫབ་ཁྲོད་
ཐིམ་པ་དང་མོའི་ཤམ་ལྭ་བངས་པར་མ་ཟད་མོའི་རྔུལ་ལེན་ཡང་ཤ་རྗེན་སྟེང་འབྱར་བར་
བྱས་ལ་དྲི་ངན་གང་སར་མཆེད། ངས་མོ་པང་བ་ཁོ་ན་ཙམ་ཡི། ངས་ད་ཅི་འདི་ལས་
གཞན་གང་ཡང་མ་བྱས། མོ་ཕར་འཁོར་བ་དང་ང་བསྐོར་ནས་མོའི་སྔུན་སར་སོང་། ངས་
ཁྱོད་ལ་བཤད་ངས་མོ་པང་བ་ཁོ་ན་ཙམ་ལས་མ་འདས།
ཁྱོད་ཀྱིས་ད་ཅི་གང་བྱས་ང་ལ་འབྲེལ་བ་སྤུ་ཙམ་ཡང་མེད།
ཁྱོད་ལ་འབྲེལ་བ་མེད་འབྲེལ་བ་མེད་ངས་ཁྱོད་ལ་འབྲེལ་བ་ཡོད་དུ་འཇུག་རྒྱུ་ཡིན། མོས་
ངའི་ལག་པ་གཉིས་ཕར་དེད་ངས་ལག་པ་ཡ་གཅིག་གིས་མོའི་ལུས་སྟེང་དུ་འདམ་བག་བསྒོས་མོས་
ང་ལ་འགྲམ་ལྕག་ཚ་བེར་བ་ཞིག་གཞུས་ནའང་ངས་ཅི་ཡང་མ་ཚོར་ངས་དོར་མའི་སྟེང་གི་འདམ་
བག་ཕྱིས་ཏེ་མོའི་བརླན་ཤིག་ཤིག་དང་དགྱེ་སྒུར་བྲལ་བའི་ལུས་སྟེང་དུ་བྱུགས་མོའི་སེན་མོས་ངའི་
གདོང་བར་འབྲད་པའི་སྐད་སྒྲ་ཐོས་མོད་ཀྱི་འོན་ཀྱང་ང་ལ་སྣང་དོགས་གར་ཡང་མ་མཆིས་ངའི་
མཆུ་སྒྲོས་ཀྱིས་ཆར་ཐིགས་བཞིབས་པས་ཞིམ་མངར་གྱི་བྲོ་བ་མྱངས།
ཆུ་ནང་གི་མི་དེ་ཚོ་སྟེ་མགོ་བོ་དང་ཕྲག་པར་ཆུ་ཁར་མངོན་པ་དག་གིས་ཐོག་མར་
ངེད་གཉིས་མཐོང་བྱུང་། ཁོ་ཚོས་ཅ་ཅོ་ཅི་དགར་སྒྲོག་ཅིང་། དེའི་ཁྲོད་ཀྱི་ཙོག་པུར་སྡོད་
པ་ཞིག་ཡར་དགྱེ་སྟེ་མི་མང་གི་གྲས་སུ་ལྡིང་། ཁོ་ཚོ་རེ་རེ་ནི་ཆུ་སྲམ་དང་འདྲ་ལ། ཆུ་
རླབས་ཀྱིས་ཁོ་ཚོའི་མ་མགལ་ལ་ཡང་ཡང་བྲན། ཁོ་ཚོས་འབོད་དོན།
“ཞི་མོ་ལོ་ཆུང་དེ་ཕར་ཁྲིད་ཅིག ཁྱོད་ཀྱིས་ཞི་མོ་ཞིག་རྗེས་སུ་ཁྲིད་དེ་ཅི་བྱེད། ཕར་
སོང་ཕར་སོང་།”
“མོས་ཁྱོད་ཚོར་གནོད་བསྐྱལ་མི་སྲིད། ངེད་གཉིས་ཀས་ཅུང་ཙམ་ལ་བལྟ་བསམས་
པ་ཡིན།”
ཁོ་ཚོ་ཆུ་ནང་དུ་ཀུམ་ཙོག་བྱས། ཁོ་ཚོས་མགོ་བོ་མ་ལུས་གྲལ་གཅིག་ཏུ་རུབ་སྟེ་
ང་ཚོར་ཧུར་རེ་ཅེར། དེའི་འཕྲོར་ཁོ་ཚོ་སོ་སོར་ཞོགས་ནས་ངེད་གཉིས་ལ་དམིགས་ཏེ་
སླེབས་ཤིང་། སྙིམ་པར་ཆུ་བོ་བཅུས་ནས་ངེད་གཉིས་ཀར་གཏོར། ངེད་གཉིས་དེ་མ་ཐག་
བྱོལ་བ་ཡིན།
“སེམས་ཆུང་བྱོས། བྱིས་པ་ཚོ། མོས་ཁྱོད་ཚོར་གནོད་བསྐྱལ་མི་སྲིད།”
“ཕར་སོང་། ཧྭ་ཧྥུའི་སློབ་མ།” དེ་ནི་བྱིས་པ་གཉིས་པ་སྟེ། དེ་སྔོན་ཟམ་སྟེང་དུ་རྟ་
དང་ཤིང་རྟ་དགོས་ཟེར་བའི་བྱིས་པ་དེ་རེད། “ཁོ་ཚོར་ཆུ་གཏོར་དང་། གྲོགས་པོ་ཚོ།
“ང་ཚོ་སོང་ནས་ཁོ་གཉིས་ཆུ་ནང་དུ་འཕེན།” བྱིས་པ་གཞན་པ་དེས་བཤད་
རྒྱུར། “ང་ཞི་མོ་ཚོར་གཏན་ནས་མི་སྐྲག”
“གཏོར་ཡ། གཏོར་དང་།” ཁོ་ཚོས་ཆུ་གཏོར་ཞོར་དུ་ངེད་གཉིས་སར་སྙེག ངེད་
གཉིས་ཕྱིར་ནུར་སྟེག “ཕར་སོང་།” ཁོ་ཚོས་སྐད་ཤུགས་ཆེན་པོས། “རེམ་མར་ཕར་
སོང” ཟེར།
ང་ཚོ་ཕར་ཕྱིན་པ་ན། ཁོ་ཚོ་ཆུ་འགྲམ་གྱི་ཉེ་སར་ཙོག་ཅིང་། བརླན་ཤིག་ཤིག་གི་མགོ་
བོ་དག་འོད་འཚེར་འཚེར་གྱི་ཆུ་བོའི་ཁྲོད་གྲལ་གཅིག་ཏུ་བསྟར། ངེད་གཉིས་མུ་མཐུད་དུ་
མདུན་སར་དེངས། “གནས་ཀན་ནི་ངེད་གཉིས་འགྲོ་ས་མ་རེད། རེད་མ་རེད།” ཉི་འོད་
འདབ་ལོའི་གསེབ་ནས་འཕྲོས་ཏེ་སྔོ་དྲེག་ཐར་ཐར་གྱོ་སྟེང་དུ་ཕོག འོག་ཐིག་སྔར་བས་
སྙོམ་ཞིང་དམའ། “བྱིས་པ་སྙིང་རྗེ་ཁྱོད། སུ་ཞིག་གིས་ཁྱོད་ཞི་མོའི་སྐྱེ་བ་བླངས་སུ་བཅུག
པ་ཡིན།” ཆུ་འགྲམ་དུ་ལམ་ཕྲན་ཞིག་མཆིས་པར་ཀྱ་གེ་ཀྱོག་གེའི་ངང་མདུན་ཕྱོགས་སུ་
འཐེན་འདུག མཚམས་འདིར། ཆུ་བོ་སླར་ཡང་ཞི་འཇགས་སུ་གྱུར་ཅིང་། ནག་ཐིབ་བེར་
ལྷིང་འཇགས་སེར་ཟེ་ལེ་ལེར་དྲག་ཏུ་བཞུར། “ཁྱོད་ཞི་མོ་ཞིག་ཡིན་པས་ཕངས་པ་ལ་
ཨང་། སྲིང་ཆུང་མ།” ང་ཚོ་དབུགས་ཧལ་ཧལ་ངང་ནེམ་འབོལ་གྱི་རྩྭ་ཐང་དུ་ཉལ་ཆར་ཐིགས་ནི་
གྲང་ཅང་ཅང་གི་མདེའུ་བཞིན་ང་ཚོའི་སྒལ་གཞུང་དུ་བབས། ད་ལྟ་ཁྱོད་ལ་འབྲེལ་བ་ཡོད་དམ་མེད་
འབྲེལ་བ་ཡོད་དམ་མེད་འབྲེལ་བ་ཡོད་དམ་མེད།
གནམ་རྒན་མ་ཡ་ང་ཚོ་སྦགས་ནས་འདམ་སྤྲེལ་ལྟ་བུར་གྱུར་འདུག་རེམ་མར་ཡར་ལོངས། ཆར་
ཐིགས་ཀྱིས་ངའི་དཔྲལ་བར་བརྡེགས་པའི་ཤུལ་དག་ཏུ་ན་ཟུག་བཟོད་གླགས་མེད་པ་སྐྱེས་ཤིང་ངའི་
ལག་པར་ཁྲག་ཐིགས་དམར་ཙར་ཙར་བྱེད་པ་ཆར་ཆུས་བྲན་པའི་ཚེ་ཟིང་དཀར་གྱི་ཤུར་མོ་རེ་རེ་
མངོན། ཁྱོད་ལ་ན་ཟུག་སྐྱེའམ།
ལོས་སྐྱེས་ཁྱོད་ཀྱིས་བལྟས་ན་ཅི་འདྲ་ཡིན་རྒྱུ་རེད།
ད་ཅི་ངས་ཁྱོད་ཀྱི་མིག་འབྲས་ཀྱང་བྲུ་ན་འདོད་གནམ་རྒན་མ་ང་ཚོ་དངོས་གནས་བརྫབས་
འདུག་ང་ཚོ་གྲམ་པར་སོང་ནས་གཙང་མ་ཞིག་བཀྲུས་ན་འགྲིག “སླར་ཡང་གྲོང་རྡལ་དུ་འབྱོར།
སྲིང་ཆུང་མ། ད་ལྟ་ཁྱོད་ངེས་པར་དུ་ཁྱིམ་ལ་ལོག་དགོས། ངའང་སློབ་གྲྭར་འགྲོ་རན། དུས་
ཚོད་ཀྱང་འཕྱིས་པོ་ཆགས་འདུག ཁྱོད་རིངས་པོར་ཁྱིམ་ལ་ལོག་ན་འགྲིག རེད་མ་
རེད།” ཡིན་ནའང་མོས་སྐྱོ་ཉམས་དང་ལྐོག་གྱུར། མཛའ་བརྩེ་བཅས་ཀྱི་མིག་མདངས་ཁོ་
ན་ངའི་ཕྱོགས་སུ་བསྐོར་བ་ལས་ངག་ཚིག་ཅི་ཡང་མ་ཕྱུང་། ཕྱེད་ཀ་ཕྱི་རུ་མངོན་པའི་གོར་
རིང་དེ་སྔར་བཞིན་བྲང་ཁར་བསྡམས་འདུག “གོ་རེའང་རློན་པར་བཏང་སོང་། ངས་ད་
དུང་ངེད་གཉིས་དུས་ལྟར་བྱོལ་བས་ཆུ་ཐིགས་ཐོར་མེད་ཨང་བསམས་སོང་།” ངས་ལག་
ཕྱིས་གློངས་ནས་གོ་རེ་འབྱིད་སྙམ་མོད། ཕྱིས་མ་ཐག་གོར་ཤུན་དག་མར་ཟགས་འོང་། དེ་
བས་ངས་འབྱིད་མཚམས་བཞག “ད་ནི་རང་སྐམ་རྒྱག་པ་ལས་ཐབས་ཟད། ཁྱོད་ཀྱིས་
འདི་ལྟར་ཟུངས།” མོས་ངས་བཅོལ་བ་ཇི་བཞིན་བཟུང་། ད་ལྟ་གོ་རེའི་ཚུགས་ཀ་ནི་ཨ་
བྲས་རྨུགས་པ་དང་འདྲ། དེ་བས་ཆུ་བོ་གྲམ་པར་བསྒུར་བའི་སྒལ་གཞུང་ནས་ག་ལེར་ག་ལེར་
ཡར་རྒྱས་ཤིང་མར་ཟག་གིན་པའི་འདམ་བག་ལས་དྲི་ངན་ཐུ་ལུ་ལུ་བྱེད་ཆར་ཐིགས་ཐག་ཐག་ངང་
ངའི་ཤ་སྐྱིར་རྡེག་པ་དང་ཀར་ཀོར་འདྲ་མིན་བཏོད་པ་ནི་ལྕགས་ཐབ་སྟེང་གི་ཚི་ལུ་ལྟ་བུར་སྣང་།
ངས་ཁྱོད་ལ་བཤད་མྱོང་ངས་ཁྱོད་ལ་འབྲེལ་བ་ཅིས་ཀྱང་ཡོད་དུ་འཇུག་ངེས།
ཁྱོད་ཀྱིས་ཅི་བྱས་ང་ལ་དངོས་གནས་འབྲེལ་བ་ཏོག་ཙམ་ཡང་མེད།
སྐབས་དེར་ང་ཚོས་གོམ་པ་འདུར་བའི་སྒྲ་ཐོས་བྱུང་། ང་ཚོ་ཏན་སེར་བསྡད་དེ་ཁ་
ཕྱིར་འཁོར་བ་ན། མི་ཞིག་ལམ་ཕྲན་དེད་ནས་ང་ཚོའི་ཕྱོགས་སུ་རྒྱུག་པ་མཐོང་། ངོས་
མཉམ་པའི་སྡོང་བསིལ་དེ་ཁོའི་བརླ་ངོས་ནས་ཕར་ཤུད།
“ཁོར་བྲེལ་བ་ལངས་འདུག ང་ཚོ་སྔར་བཞིན་” སྐབས་དེར་ངས་མི་གཞན་
ཞིག་ཀྱང་མཐོང་བྱུང་། དེ་ནི་ལོ་ཡར་བསེགས་ཤིག་རེད་དེ། ལག་པར་དབྱུག་དུམ་ཞིག
ཐོགས་ཤིང་དབུགས་ལྷེམ་ལྷེམ་ངང་རྒྱུག་གིན་གདའ། གཞན་ཡང་ཁོག་སྟོད་གཅེར་བུར་
ལུས་པའི་བྱིས་པ་ཞིག་རྗེས་སུ་འབྲངས་པ་དང་། དེས་གོམ་པ་ལེན་ཞོར་དུ་རྐང་སྣམ་ཡར་
རྫེ་བཞིན་མཆིས།
“ཀན་ཀྲུའུ་ལི་ཨོ་རེད།” ཞི་མོ་ལོ་ཆུང་དེས་ཁ་གྲག་པ་དང་། སྐད་ཆའི་མཇུག་མ་
བསྡུས་གོང་། མི་ཞིག་ང་ལ་གཟས་ནས་ཞོགས་ཡོང་། ངས་མི་དེར་དབྱི་ཐ་ལི་པའི་གདོང་
ཚུགས་གཅིག་དང་དབྱི་ཐ་ལི་པའི་མིག་འབྲས་གཉིས་ཐོགས་པ་གསལ་བོར་རིག ངེད་
གཉིས་མཉམ་དུ་ཐང་ལ་འགྱེལ། ཁོས་ལག་པ་ཟུང་གིས་ངའི་འགྲམ་པར་ཤེད་ཤུགས་ཀྱིས་
རྡེག་ཅིང་། ཁ་ནང་ནས་སྡིགས་མོ་སྣ་ཚོགས་འབོར་བའི་ཚུལ་ལ་དཔགས་ན། ང་ལ་སོ་
བཏོགས་འགའ་མ་བྱས་ཚེ་ཁོང་ཁྲོ་དྭངས་ཐབས་མེད་པ་འདྲ། སྐབས་དེར། མི་གཞན་དག་
གིས་ཁོ་ཕར་འདྲུད་ཐབས་བྱས། ཁོས་བྲང་ཁ་ཡར་འཕྱོ་མར་འཇགས་ངང་ཁུ་ཚུར་གང་
འདོད་དུ་གཡུག་པ་དང་། དུས་མཚུངས་སུ་སྐད་འགྲགས་ཅི་རིགས་བརྒྱབ། ཁོ་ཚོས་ཁོའི་
དཔུང་བར་འཇུས་པའི་ཚེ། ཁོས་ང་ལ་རྡོག་ཐོས་གཞུ་བར་བརྩམས། དེ་བས། མི་རྣམས་
ཀྱིས་ཁོ་ལྟག་གར་མི་འཐེན་རང་དབང་བྲལ། ཞི་མོ་ལོ་ཆུང་དེས་ངུ་སྐད་ལྷང་ལྷང་བསྒྲགས་
ཤིང་། ལག་པས་ནི་གོར་རིང་དེ་དམ་དུ་བཅིངས་འདུག བྱིས་པ་སྟོད་རྗེན་དེ་འཕུར་མ་
ལྡིང་གིས་སྔོན་ལ་རྒྱུག་ཞོར་དུ། ལག་པས་དོར་མ་ཡར་ཡར་འཐེན། མཚམས་དེར། མི་
ཞིག་གིས་ང་འགྲེང་ཚུགས་སུ་བསྐྱོར། ང་ཡར་ལངས་པ་དང་བྱིས་པ་གཅེར་བུ་ཞིག་མིག་
ལ་ཐོགས། བྱིས་པ་དེ་ཁུ་སིམ་སིམ་གྱི་ལམ་ཁུགས་ནས་ང་ཚོར་ཕྱོགས་ཏེ་འདུར། ལམ་
ཕྱེད་ཀྱི་མཚམས་ནས་གློ་བུར་ཁ་ཕྱོགས་གཞན་ལ་བསྒྱུར་ཅིང་། ནགས་གསེབ་ཏུ་འཛུལ།
ཤིང་ལེབ་ལྟར་མཁྲེགས་པའི་གྱོན་ཆས་ཁ་ཤས་ཀྱང་ཁོའི་རྗེས་དེད་ནས་ནགས་གསེབ་ཏུ་
འཕུར། ཀྲུའུ་ལི་ཨོ་ཡིས་སྔར་ལྟར་འཕག་འཚག་རྒྱག་པར་བྱེད། ད་ཅི་ང་ཡར་བསྐྱོར་པའི་
མི་དེས་བཤད་རྒྱུར། “འོ། ད་འགྲིག་ཐལ། ང་ཚོས་ཁྱོད་འཛིན་ཐུབ་སོང་།” ཁོས་ཚི་ལེན་
མ་གཏོགས་སྟོད་གཡོགས་གོན་མེད་ལ། སྟེང་དུ་ཟངས་ལྕགས་གང་རུང་ལས་གྲུབ་པའི་
རྟགས་མ་ཞིག་བཟེད་པར་སྣང་། ཁོས་ལག་པ་ཡ་གཅིག་ཏུ་མཛེར་མ་མང་ཡང་ངོས་
འཇམ་པའི་དབྱུག་པ་ཞིག་བསྣམས་འདུག
“ཁྱོད་ཨན་སི་ཡིན་ནམ།” ངས་བཤད་རྒྱུར། “ངས་ད་ཅི་ཁྱོད་བཙལ་བ་ཡིན། དོན་
དག་འདི་ཅི་ཞིག་རེད།”
“ངས་ཁྱོད་ལ་ཐ་ཚིག་བསྒྲགས་རྒྱུར། ཁྱོད་ཀྱིས་བཤད་པ་ཐམས་ཅད་ཁྲིམས་ཁང་
ནས་ཕྱིར་རྒོལ་བའི་ཚིག་དཔང་དུ་འགྱུར་ངེས། ཁྱོད་ད་ལྟ་འཛིན་བཟུང་བྱས་པ་ཡིན།”
“ངས་ཁོ་གསོད་རྒྱུ་ཡིན།” ཀྲུའུ་ལི་ཨོ་ཡིས་དེ་ལྟར་བཤད། མི་གཉིས་ཀྱིས་ཁོར་
འཇུས་ཀྱང་ཁོས་མུ་མཐུད་དུ་འཕག་འཚག་རྒྱག་གིན་འདུག ཞི་མོ་ལོ་ཆུང་དེ་སྐད་
ཤུགས་ཆེན་པོས་ངུ་ཞིང་། ལག་པས་གོ་རེ་དམ་དུ་བཅིངས། “ཁྱོད་ཀྱིས་ངའི་སྲིང་མོ་
བསླུས་ནས་ཁྲིད་པ་རེད།” ཀྲུའུ་ལི་ཨོ་ཡིས་བཤད་རྒྱུར། “སྐུ་ཞབས་རྣམ་པ། ང་ཚོ་འགྲོ།”
“ཁོའི་སྲིང་མོ་བསླུས་ནས་ཁྲིད་པ་རེད་ཟེར་རམ།” ངས་བཤད་རྒྱུར། “ཅི་ཞིག
ངས་ད་དུང”
“ཅི་ཡང་མ་བཤད།” ཨན་སི་ཡིས་བཤད་རྒྱུར། “ཁྱོད་ལ་སྐད་ཆ་ཡོད་ན་ཁྲིམས་
དཔོན་ལ་ལབ་ཆོག”
“ཁོའི་སྲིང་མོ་བསླུས་ནས་ཁྲིད་པ་རེད་ཟེར་རམ།” ངས་དེ་ལྟར་བཤད། ཀྲུའུ་ལི་
ཨོ་མི་དེ་གཉིས་ཀྱི་ལག་ནས་ཐར་ཏེ་ངའི་ཕྱོགས་སུ་ཤོར་འོངས། ཡིན་ནའང་ཉེན་དཔོན
གྱིས་ཁོའི་སྔུན་བཀག་ཅིང་། ཁོ་གཉིས་ཕན་ཚུན་འཇུ་རེས་བྱས། མཐར་མི་དེ་གཉིས་ཀྱིས་
སླར་ཡང་ཁོའི་དཔུང་བ་དམ་དུ་གཅུས། ཨན་སི་ཡིས་དབུགས་ལྷེམ་ལྷེམ་ངང་ཁོ་ཡོངས་
སུ་བཏང་།
“ཕྱི་རྒྱལ་པ་མི་ངན་ཁྱོད།” ཁོས་བཤད་རྒྱུར། “ངས་ཁྱོད་དངོས་གནས་བཙོན་ཁང་
དུ་གཞུག་ན་འདོད། ཁྱོད་ཀྱིས་མི་ལུས་གནོད་སྐྱེལ་གྱི་ཉེས་པ་བསགས་སོང་།" ཁོས་སླར་
ཡང་ང་ལ་ཕྱོགས་ནས་བཤད་རྒྱུར། “ཁྱོད་ཁ་ལེན་ཚིག་བརྩི་སྒོས་རང་ཉིད་འགྲོ་རྒྱུ་ཡིན་
ནམ། ཡང་ན་ངས་སྒྲོག་ལ་བརྒྱབ་ནས་འཁྲིད་རྒྱུ་ཡིན།”
“ང་ཁྱོད་ལ་འགྲོགས་ནས་སོང་བས་ཆོག” ངས་བཤད་རྒྱུར། “ཅི་བྱས་ཀྱང་རུང་།
གང་ལྟར་ངས་མི་ཞིག་བཙལ་ཏེ་དོན་དག་གསལ་བོར་བཟོ་དགོས། ཁོའི་སྲིང་མོ་བསླུས་
ནས་ཁྲིད་པ་རེད་ཟེར་དོན་ཅི་རེད།”
“ངས་ཁྱོད་ལ་ཐ་ཚིག་བསྒྲགས་པ་མ་ཡིན་ནམ།” ཨན་སི་ཡིས་བཤད་རྒྱུར། “ཁོས་
ཁྱོད་མོ་གསར་ཞིག་ལ་བཙན་གཡེམ་བྱ་འཆར་གྱི་མིང་ཐོག་ནས་གཏུག་རྒྱུ་རེད། ཝེ། ཁྱོད།
ཁྱོད་ཀྱིས་ཞི་མོ་ཀན་ཁ་རོག་ལ་འདུག་ཏུ་བཅུག་ན་མི་བཟང་ངམ།”
“འོ། མ་གཞིར་དེ་ལྟར་རེད་དམ།” ངས་དེ་ལྟར་བཤད། སྐབས་དེར་ང་དབང་མེད་
དུ་དགོད་སྒྲ་ཐག་གེར་སོང་། སྐྲ་ལོ་ནེམ་ཤིག་ཤིག་མགོ་བོར་འབྱར་བ་དང་མིག་འབྲས་
སྒོར་ཞིང་འབུར་བ་ཅན་གྱི་བྱིས་པ་གཉིས་ནགས་གསེབ་ནས་སྒོར་འབུད་ཞོར། ཚི་ལེན་
གྱི་སྒྲོག་གུ་མདུད་པར་བྱེད། ཚི་ལེན་ཀུན་ནས་བརླན་ཏེ་ཁོ་ཚོའི་ཕྲག་པ་དང་དཔུང་བར་
གླན། ངས་དགོད་མཚམས་འཇོག་བསམས་ཀྱང་བྲ་ཐབས་མི་འདུག
“ཁོར་ལྟོས་དང་། ཨན་སི། ངས་བལྟས་ན་ཁོ་སྨྱོས་པ་རེད།”
“ངས་ངེས་པར་དགོད་མཚམས་འཇོག་དགོས།” ངས་བཤད་རྒྱུར། “སྐར་མ་གང་།
སྐར་མ་གང་གི་རྗེས་ནས་སྐྱོན་མེད། ཐེངས་དེར་ཡང་ངས་ཨ་ཨ་ཨ་ཞེས་མི་ཟེར་ཐབས་
མེད་བྱུང་།” ངས་དེ་ལྟར་བཤད་ཞོར་དགོད་སྒྲ་ཆད་མེད་དུ་བསྒྲགས། “ང་ཅུང་ཙམ་ལ་
འདུག་ཏུ་ཆུགས་དང་།” ང་དེ་གར་ཙོག་པ་ན། ཁོ་ཚོས་ང་ལ་ཧྲིག་ནས་བསྡད། དེའི་ཁྲོད་
ན་གདོང་ཡོངས་མིག་ཆུས་སྦགས་ཤིང་རུམ་ཁོང་དུ་གོ་རེ་ཟ་འཕྲོ་ཅན་ཞིག་བཅུག་པ་ལྟ་
བུའི་ཞི་མོ་ལོ་ཆུང་དེའང་འདུ། ཆུ་བོ་ནི་ལམ་གཤམ་དུ་ཆལ་ཆིལ་དང་ལྷིང་འཇགས་
ངང་བཞུར་གྱིན་གདའ། ཅུང་ཙམ་འགོར་བའི་རྗེས་སུ། ངའི་དགོད་སྙིང་གཞི་ནས་
ཡེར་བར་གྱུར། ཡིན་ནའང་མགྲིན་པས་ངའི་ངག་བཀོད་ལ་མི་ཉན་པར་རང་དགར་
དགོད་སྒྲ་འབྱིན་པ་དང་། དེ་ནི་བསྐྱུགས་ནས་ཕོ་བ་སྟོངས་ཀྱང་ད་དུང་སྐམ་སྐྱུག་བྱེད་པ་
དང་མཚུངས།
“ཝེ། ད་ཆོག་གི” ཨན་སི་ཡིས་བཤད་རྒྱུར། “སྲོན་ཞིག་ཚུགས་དང་།"
“ཡ་ཡ།” ངས་དེ་ལྟར་བཤད་རྗེས། ངག་སྒོ་སྡོམ་ཅི་ཐུབ་བྱས། ནམ་མཁའི་མཐོངས་
སུ་ཕྱེ་ལེབ་སེར་པོ་གཞན་གཅིག་འཕུར་ལྡིང་གི་གར་དུ་རྩེན་ཞིང་། ཉི་འོད་ལེབ་མོ་
ཞིག་འཛགས་པའི་ཟོལ་མཆིས། ཡང་ཅུང་ཙམ་འགོར་མཚམས་སུ། ངས་དེ་སྔོན་བཞིན་
དབུགས་ཁོག་ལ་འཇུག་ཅི་ཐུབ་བྱ་དགོས་མི་འདུག ང་ཡར་ལ་ལངས་ཏེ། “ད་འགྲིག་
སོང་། ཕྱོགས་གང་ལ་འགྲོ་རྒྱུ་ཡིན་ནམ” ཟེར།
ང་ཚོ་ལམ་ཕྲན་དེད་དེ་མདུན་དུ་སྙེག ཀྲུའུ་ལི་ཨོ་དང་ཞི་མོ་ལོ་ཆུང་། སྐྱེས་པ་
གཞན་ཁ་ཤས་ལ་ལྟ་རྟོག་བྱེད་པའི་མི་དེ་གཉིས་ཀྱང་ང་ཚོའི་རྗེས་འབྲངས། ལམ་ཕྲན་ཆུ་
བོའི་བབ་དང་བསྟུན་ནས་ཟམ་ཁར་འཐེན་ཞིང་། ང་ཚོ་ཟམ་པ་བརྒལ། ལྕགས་ལམ་བརྟོལ།
དེའི་དུས་མི་ཚོགས་སྒོ་ཁར་རུབ་ནས་ང་ཚོར་བལྟས། སྐྱེས་པ་མང་པོ་གང་ནས་འོངས་པ་
མི་ཤེས་མོད། འོན་ཀྱང་ང་ཚོ་རྒྱ་ལམ་དུ་དཀྱོགས་པའི་ཚེ། རུ་དཔུང་ཆེན་པོ་ཞིག་ཆགས་
པར་མངོན། སྨན་ཁང་གི་སྒོ་ཁར་རླངས་འཁོར་ཆེན་པོ་ཞིག་བསྡད་འདུག དང་པོ་ཙ་ན་
ངས་སུ་ཡིན་པ་མ་ཤེས། སྐབས་དེར་ལྕམ་མོ་པུ་ལན་ཐི་ཡིས་ང་བོས་བྱུང༌།
“ཡ། ཀན་ཁོན་ཏིང་མ་རེད་དམ། ཁོན་ཏིང་ཁང་ཕུ་སུང་།” དེའི་འཕྲོར་ངས་མོའི་
བུ་པུ་ལན་ཐི་མཐོང་ཞིང་། སི་པོ་ཐི་ནི་གཞུག་སྟེགས་སུ་མགོ་བོ་རྒྱབ་ལ་བསྙེས་ནས་འདུག
ད་དུང་ཧྲི་ལི་གྒུ་ཡང་བདོག གཞན་ངོ་མི་ཤེས་པའི་གཞོན་ནུ་མ་གཉིས་མཆིས།
“ཁོན་ཏིང·ཁང་ཕུ་སུང་།” ལྕམ་མོ་པུ་ལན་ཐི་ཡིས་དེ་ལྟར་སྐད་བརྒྱབ།
“ཕྱི་དྲོ་བདེ་ལེགས།” ངས་ཞྭ་མོ་ཡར་བཀྱགས་ཏེ། “ང་འཛིན་བཟུང་བྱས་སོང་
ཡིད་ཕངས་པ་ལ། ངས་ཁྱོད་ཀྱི་འཕྲིན་ཡིག་མ་རིག ཧྲི་ལི་ཧྥུ་ཡིས་ཁྱོད་ལ་བཤད་སོང་
ངམ” ཟེར།
“འཛིན་བཟུང་བྱས་སོང་ངམ།” ཧྲི་ལི་ཧྥུ་ཡིས་དེ་ལྟར་བཤད། “དགོངས་དག” ཁོ་
ཤེད་ཤུགས་ཀྱིས་ཡར་ལངས་ཏེ། མི་དེ་ཚོའི་རྐང་པ་བགོམས་ནས་རླངས་འཁོར་ལས་
བབས། ཁོའི་སྲིང་བལ་གྱི་དོར་མ་དེ་ངའི་ཡིན་ལ། ལུས་སྟེང་དུ་ལག་ཤུབས་གྱོན་པ་བཞིན་
ཤིན་ཏུ་སྡོམས་པར་སྣང་། ངས་རང་ཉིད་ལ་དོར་མ་དེ་འདྲ་ཞིག་ཡོད་པ་སྔར་ནས་བརྗེད།
དེ་ནི་ལྕམ་མོ་པུ་ལན་ཐི་ཡི་མ་ནེ་དུ་བརྩེགས་ཡིན་ལུགས་བརྗེད་པ་བཞིན། ཆེས་ཡི་གར་
འོང་བའི་བུ་མོ་དེ་སྔུན་སྟེགས་སུ་པུ་ལན་ཐི་དང་མཉམ་དུ་ཙོག་འདུག བུ་མོ་ཚོས་ངོ་
ཁེབས་ཀྱི་སེང་རས་བརྒྱུད་ནས་ང་ལ་བལྟས་ཤིང་། མིག་མདངས་ཁྲོད་གཅེས་ལང་དང་
སྐྲག་སྣང་འདྲེས་མར་ཤར། “སུ་ཞིག་འཛིན་བཟུང་བྱས་པ་ཡིན།” ཧྲི་ལི་ཧྥུ་ཡིས་བཤད་
རྒྱུར། “དོན་དག་ཅི་རེད། སྐུ་ཞབས།”
“པུ་ལན་ཐི།” ལྕམ་མོ་པུ་ལན་ཐི་ཡིས་བཤད་རྒྱུར། “ཁྱོད་ཀྱིས་མི་འདི་དག་ལམ་
ལ་ཆུགས་དང་། ཁོན་ཏིང་། ཁྱོད་རླངས་འཁོར་ལ་བུད།”
པུ་ལན་ཐི་རླངས་འཁོར་ལས་མར་བབས་ནའང་། སི་པོ་ཐིར་གཡོ་འགུལ་ཙམ་ཡང་
མ་མཆིས།
“ཁོས་ནག་ཉེས་ཅི་ཞིག་བསགས་སོང་། དཔོན་པོ།” ཁོས་བཤད་རྒྱུར། “བྱ་མོའི་
གཟེབ་དྲ་བརྐུས་པ་རེད་དམ།”
“ངས་ཁྱོད་ལ་གསལ་འདེབས་བྱས་པ་ཡིན།” ཨན་སི་ཡིས་བཤད་རྒྱུར། “ཁྱོད་ཀྱིས་
ཉེས་ཅན་འདི་ངོ་ཤེས་སམ། ”
“ངོ་ཤེས་ན་ཅི་རེད།” ཧྲི་ལི་ཧྥུ་ཡིས་བཤད་རྒྱུར། “ངས་ཁྱོད་ལ་བཤད་
“འོ་ན་ཁྱོད་ཀྱང་ཁྲིམས་དཔོན་གྱི་མདུན་སར་འགྲོ་དང་། ཁྱོད་ཀྱིས་ཁྲིམས་འཛིན་
ལས་ཀར་བཀག་འགོག་བཟོས་པ་རེད། འགྲོ།” ཁོས་ངའི་ཕྲག་པར་འཕུད་རྒྱག་བྱས།
“དེས་ན་བདེ་མོ།” ངས་བཤད་རྒྱུར། “དེ་རིང་ཁྱེད་ཚོར་མཇལ་བས་དགའ། འོན་
ཀྱང་ཁྱེད་ཚོ་དང་མཉམ་དུ་འཛོམས་མ་ཐུབ་པར་དགོངས་དག”
“ཁྱེད་ཀྱིས་ཐབས་ཤེས་འཐེན་རོགས། པུ་ལན་ཐི།” ལྕམ་མོ་པུ་ལན་ཐི་ཡིས་དེ་
ལྟར་བཤད།
“ང་ལ་ཉོན་དང་། ཉེན་རྟོག་པ།” པུ་ལན་ཐི་ཡིས་དེ་ལྟར་བཤད།
“ངས་ཁྱོད་ལ་ཡང་གཅིག་གསལ་འདེབས་བྱེད། ཁྱོད་ཀྱིས་ཁྲིམས་ལུགས་ལག་
བསྟར་ལ་ཇུས་གཏོགས་གཏོང་བཞིན་འདུག” ཨན་སི་ཡིས་བཤད་རྒྱུར། “ཁྱོད་ལ་བཤད་
རྒྱུ་ཡོད་ན་ཁྲིམས་དཔོན་གྱི་མདུན་སར་སོང་སྟེ། ཁྱོད་ཀྱིས་ཉེས་ཅན་འདི་ངོ་ཤེས་པར་
བསྒྲུབ་ཆོག” ང་ཚོ་མདུན་སར་དེངས། ད་ལྟ་ང་ཚོའི་རུ་དཔུང་དེ་སྔར་བས་རྒྱ་ཇེ་ཆེར་
ཕྱིན། རུ་དཔུང་དེའི་སྣེ་ཁྲིད་མཁན་ནི་ཨན་སི་དང་ངེད་གཉིས་ཡིན། ངས་རྗེས་ཕྱོགས་ཀྱི
མི་ཚོས་ཁོ་ཚོར་དོན་དག་ཅི་ཞིག་ཡིན་ཚུལ་འདྲི་བ་ཐོས། དེར་སི་པོ་ཐི་ཡིས་གནད་དོན་
རེ་གཉིས་གླེངས། དེར་བརྟེན་ཀྲུའུ་ལི་ཨོ་ཡིས་ཨི་སྐད་ཀྱིས་མགོ་ཉོག་ལུང་བ་གང་བཤད།
ངས་ཕྱིར་བལྟས་བསློགས་པ་ན། ཞི་མོ་ལོ་ཆུང་དེ་སྲང་རྡོའི་འགྲམ་དུ་ལངས་ཏེ། མོའི་
མཛའ་བརྩེ་དང་གསང་བ་ལྐོག་གྱུར་གྱི་མིག་མདངས་ཀྱིས་ང་ལ་ཅེར་བ་མཐོང་།
“རེམ་མར་ཡུལ་ལ་སོང་།” ཀྲུའུ་ལི་ཨོ་ཡིས་མོར་གཏད་ནས་སྐད་འགྲགས་བཀོལ་
རྒྱུར། “དེ་མིན་ངས་ཁྱོད་ཤ་ཉོག་རུས་ཉོག་ཏུ་གཏང་རྒྱུ་ཡིན།
ང་ཚོ་རྒྱ་སྲང་དེད་ནས་གང་མཚམས་བསྐྱོད་རྗེས། རྩྭ་ར་ཞིག་ཏུ་དཀྱོགས་ཤིང་། སྲང་
ལམ་དང་ཐག་ཅུང་རིང་བའི་སར་གྱོ་མོས་བརྩིགས་པའི་ཁང་ལེབ་ཅིག་མཆིས།
རྡོ་ལེབ་ཀྱི་ལམ་ཕྲན་བཅགས་ནས་སྒོ་ཁར་འབྱོར་བགདང་ལྷན། ཨན་སི་ཡིས་གཞན་དག་
སྒོ་ཕྱིར་སྡོད་དགོས་པའི་ལག་བརྡ་བཏང་སྟེ། ང་དང་མི་ཁ་ཤས་མ་གཏོགས་ནང་དུ་མ་ཁྲིད།
ང་ཚོ་སྟོང་ལྷང་ལྷང་གི་ནང་རོལ་ཏུ་འཛུལ་བ་ན། མདང་དགོང་ནས་བསྐྱིལ་བའི་དུ་དྲི་
ཞིག་སྣ་ལམ་དུ་འཐུལ། ཤིང་དྲའི་གསེབ་ཏུ་ལྕགས་ཐབ་ཅིག་བཙུགས་ཡོད་ཅིང་། མཐའ་
སྐོར་དུ་བྱེ་མ་སྤུངས་འདུག གྱང་ངོས་སུ་སེར་དྲེག་ཆགས་པའི་ས་བཀྲ་ཞིག་མཆིས་པར།
འདི་ག་གྲོང་རྡལ་གྱི་དཔེ་རིས་བྲིས་མ་ཞིག་ཡིན་པ་ཤེས། སེངས་ཤིང་གས་ལ་ཅ་ལག་སྣ་
ཚོགས་བསྒྲིགས་པའི་སྒྲོག་ཙེའི་རྒྱབ་རོལ་ཏུ། སྐྲ་ལོ་འཛིངས་པའི་རྒད་པོ་ཞིག་གིས་རྣོ་ཡི་
མཐའ་ཤན་ཅན་གྱི་མིག་ཤེལ་བརྒྱུད་ནས་ང་ཚོར་བལྟས་འདུག
“ཁོ་བཟུང་བ་ཡིན་ནམ། ཨན་སི།” ཁོས་དེ་ལྟར་བཤད།
བཟུང་བ་ཡིན། ཁྲིམས་དཔོན།
ཁྲིམས་དཔོན་དེས་ས་རྡུལ་གྱིས་གཡོགས་པའི་འབྲི་དེབ་ཆེན་པོ་ཞིག་གི་ཁ་ཕྱེ་ཞིང་།
རང་ཉིད་ཀྱི་མདུན་སར་སྙུག་ཙམ་བྱས་ཐོག རྫོབ་ཆེ་བའི་ལྕགས་སྨྱུག་ཅིག་ཚོན་སྒམ་དུ་
བསྒྲེས། ཚོན་སྒམ་དུ་ལྟེམས་པ་ནི་སྣག་ཚ་ཟེར་བ་ལས་རྡོ་སོལ་གྱི་ཕྱེ་མ་རེད་ཅེ་ན་འོས་
ཤིང་འཚམ།
“ཏོག་ཙམ་སྒུགས་དང་། སྐུ་ཞབས་ལགས།” ཧྲི་ལི་ཧྥུ་ཡིས་དེ་ལྟར་བཤད།
“ཉེས་ཅན་གྱི་མིང་ལ་ཅི་ཟེར།” ཁྲིམས་དཔོན་གྱིས་དེ་ལྟར་དྲིས་པ་ན། ངས་ཁོར་
ཇི་བཞིན་དུ་བཤད། ཁོས་དལ་བྲེལ་མེད་པར་འབྲི་དེབ་སྟེང་བྲིས་ཤིང་། སྨྱུག་ཆག་དེས་
བསམ་
པ་གཟས་ནས་རྣམ་རྟོག་སློང་བ་ལྟ་བུའི་གཙུབ་བརྡར་གྱི་སྒྲ་ཞིག་བསྒྲགས།
“ཏོག་ཙམ་སྒུགས་དང་། སྐུ་ཞབས་ལགས།” ཧྲི་ལི་ཧྥུ་ཡིས་བཤད་རྒྱུར། “ང་ཚོས་
མི་འདི་ངོ་ཤེས་པ་ཡིན། ང་ཚོ་
“ཁྲིམས་ཁང་གི་སྒྲིག་ལམ་རྩིས།” ཨན་སི་ཡིས་དེ་ལྟར་བཤད།
“ད་ཅང་མ་བཤད། གྲོགས་པོ།” སི་པོ་ཐི་ཡིས་བཤད་རྒྱུར། “ཁོར་ཁོའི་ནང་ལྟར་
བྱེད་དུ་ཆུགས། གང་ལྟར་ཁོས་འདི་ལྟར་ལས་རྒྱུ་རེད།”
“ལོ་ཚོད་དུ་ཡིན།” ཁྲིམས་དཔོན་གྱིས་དེ་ལྟར་བཤད་པ་ན་ངས་ཀྱང་ཇི་བཞིན་
དུ་ལན་བཏབ། ཁོས་མཆུ་ཏོ་འགུལ་བཞིན་དུ་འབྲི་དེབ་སྟེང་ཕབ། “ལས་རིགས་ཅི་
ཡིན།” ངས་ཁོར་ཇི་བཞིན་དུ་བཤད། “ཧྭ་ཧྥུ་ཡི་སློབ་མ་རེད་དམ།” ཁོས་དེ་ལྟར་བཤད།
ཁོས་མིག་ལྕིབས་ཡར་བཏེགས་པ་དང་མགྲིན་པ་མར་བསྒུར་ཏེ། མིག་ཤེལ་གྱི་ཀླད་ནས་ང་
ལ་ལྟ་ཡག་ཅིག་བྱས། ཁོའི་མིག་འབྲས་དྭངས་ཤིང་གསལ་ལ། འཁྱགས་སིབ་སིབ་ཏུ་སྣང་
བ་ནི་ར་མ་ཞིག་དང་ཀུན་ནས་མཚུངས། “ཁྱོད་འདིར་ཡོང་དོན་ཅི་ཡིན། བྱིས་པ་བསླུ་རུ་
ཡོང་བ་ཡིན་ནམ།”
“ཁོ་ཚོ་སྨྱོས་འདུག ཁྲིམས་དཔོན་ལགས།” ཧྲི་ལི་ཧྥུ་ཡིས་བཤད་རྒྱུར། “གལ་
སྲིད་སྐྱེས་པ་འདིས་བསླུ་ཁྲིད་བྱ་རྒྱུ་ཡིན་ཚེ་”
ཀྲུའུ་ལི་ཨོ་གནམ་ལྡིང་ས་ལྡིང་ཞིག་བྱས་ཏེ། “སྨྱོས་འདུག་ཟེར་རམ། ངས་སྐབས་
ཐོག་ཏུ་ཁོ་བཟུང་བ་ཡིན། ཨ། ངས་དངོས་སུ་མཐོང་བ་ཡིན ཟེར།
“ཁྱོད་ཀྱིས་གང་བྱུང་མང་བྱུང་མ་ལབ།” ཧྲི་ལི་ཧྥུ་ཡིས་བཤད་རྒྱུར། “ཁྱོད་ཀྱིས་
གཏན་ནས་མེད།
“ཁ་རོག ཁ་རོག” ཨན་སི་ཡིས་སྐད་མགོ་ཇེ་མཐོར་བཏང་ནས་བསྒྲགས།
“ཁྱོད་ཚོ་ཚང་མ་ཁ་རོག་ལ་སྡོད།” ཁྲིམས་དཔོན་གྱིས་བཤད་རྒྱུར། “ཨན་སི། གལ་
སྲིད་ཁོ་ཚོས་ད་དུང་ཡང་འུར་བརྒྱག་རྒྱུ་ཟེར་ན། ད་ལྟ་ཉིད་དུ་སྒོར་ཕུད་ཅིག” ཚང་མ་
དལ་ཅག་གེར་གྱུར། ཁྲིམས་དཔོན་གྱིས་ཐོག་མར་ཧྲི་ལི་ཧྥུར་བལྟས་པ་དང་། དེ་ནས་སི་པོ་
ཐིར་ཅེར། མཐར་པུ་ལན་ཐིར་ཕྱོགས།
“ཁྱོད་ཀྱིས་མི་འདི་ངོ་ཤེས་སམ།” ཁོས་སི་པོ་ཐིར་དེ་ལྟར་དྲིས།
“ངོ་ཤེས་པ་ཡིན། ཁྲིམས་དཔོན་སྐུ་ཞབས་ལགས།” སི་པོ་ཐི་ཡིས་བཤད་རྒྱུར། “ཁོ་
ནི་ཧྭ་ཧྥུ་འགྲིམ་པའི་གྲོང་གསེབ་པ་ཞིག་ཡིན། དུས་རྒྱུན་ཡ་རབས་ཚུལ་ལུགས་ལྡན། ངས་
བལྟས་ན་ཉེན་དཔོན་གྱིས་འདི་ནི་ཉེས་མེད་ཁག་འགེལ་ཡིན་པ་ཤེས་སྲིད། ད་དུང་། ཁོའི་
ཨ་ཕ་ནི་ཆོས་དཔོན་ཞིག་ཀྱང་རེད།”
“ཨིན།” ཁྲིམས་དཔོན་གྱིས་བཤད་རྒྱུར། “ཁྱོད་ཀྱིས་དེ་སྔོན་ཡང་སྙིང་ཅི་ཞིག་
ལས་པ་ཡིན།” ངས་ཁོར་གོ་རིམ་མ་ལུས་བཤད་པ་ན། ཁོས་འཁྱགས་སིབ་སིབ་ཀྱི་མིག་
འབྲས་སྐྱ་བོ་དེས་ང་ལ་ཞིབ་ལྟ་ལན་ཞིག་བྱས། “ཅི་འདྲ་རེད། ཨན་སི།"
“དེ་ལྟར་ཡིན་ཡང་ལ་ཐང་མེད།” ཨན་སི་ཡིས་བཤད་རྒྱུར། “ཕྱི་རྒྱལ་པ་འདི་ཚོའི་
ཁར་མཉན་རྒྱུ་མི་འདུག "
“ང་ཨ་རི་པ་ཡིན།” ཀྲུའུ་ལི་ཨོ་ཡིས་བཤད་རྒྱུར། “ང་ལ་ཐོབ་དཔང་ཡོད།”
“ཞི་མོ་ལོ་ཆུང་དེ་གང་དུ་ཡོད།”
ཁོས་མོ་ཁྱིམ་དུ་མངགས་ཐལ།” ཨན་སི་ཡིས་དེ་ལྟར་བཤད།
མོར་སྐབས་དེར་སྐྲག་སྔངས་ཀྱི་རྣམ་འགྱུར་འདྲ་མཆིས་སམ།”
“ཀྲུའུ་ལི་ཨོ་ཉེས་ཅན་གྱི་ཕྱོགས་སུ་ཤོར་བའི་རྗེས་སུ་མོས་ད་གཟོད་སྐྲག་སྔངས་
ཀྱི་རྣམ་འགྱུར་བསྟན་སོང་།
སྐབས་དེར་ཁོ་ཚོ་ཆུ་འགྲམ་གྱི་ལམ་བུ་དེད་ནས་གྲོང་རྡལ་
ཕྱོགས་སུ་སྙེག་གིན་འདུག ཆུ་རྐྱལ་སྟེག་པའི་བྱིས་པ་འགས་ང་ཚོར་ཁོ་གཉིས་གང་དུ་
ཕྱིན་པའི་ཁ་ཕྱོགས་བསྟན།”
“དོན་འདིར་གོ་འཛོལ་བྱུང་བ་ཐག་གིས་ཆོད། ཁྲིམས་དཔོན་ལགས།” སི་པོ་ཐི་
ཡིས་བཤད་རྒྱུར། “བྱིས་པ་དང་ཁྱི་གཉིས་འདྲ་འདྲ་རེད། ཁོ་མཐོང་མ་ཐག་དགའ་དགའ་
བྱ་སྲིད། ཁོ་རང་ཉིད་ལའང་ཐབས་ཤེས་མ་མཆིས།”
“ཧིན།” ཁྲིམས་དཔོན་གྱིས་ཧིན་སྒྲ་ཞིག་བསྒྲགས་པ་དང་། དྲ་མའི་ཕྱི་རོལ་ཏུ་
བལྟས། ང་ཚོ་ཚང་མས་ཁོར་མཉམ་བཞག ངས་ཀྲུའུ་ལི་ཨོ་ཡི་མ་རངས་པའི་སྐད་སྒྲ་ཐོས་
ཐུབ། ཁྲིམས་དཔོན་གྱིས་མིག་མདངས་ཕྱིར་བསྡུས།
“ཞི་མོ་ལོ་ཆུང་དེར་རྨས་སྐྱོན་ཅི་ཡང་ཕོག་མི་འདུག དོན་དེར་ཁྱོད་ཡིད་མི་
ཚིམས་སམ། ཝེ། ངས་ཁྱོད་ལ་འདྲི་བཞིན་ཡོད།”
“རྨས་སྐྱོན་ཕོག་མི་འདུག” ཀྲུའུ་ལི་ཨོ་ཡིས་འཐད་ལ་མི་འཐད་པའི་ངང་བཤད།
“ཁྱོད་ཀྱིས་ལག་སྣེའི་ལས་ཀ་བསྐྱུར་ནས་མོ་བཙལ་དུ་སོང་བ་ཨེ་ཡིན།”
“ལོས་ཡིན། ང་སྲོག་བསྡོས་ཀྱིས་བརྒྱུགས་ཏེ་ཡར་མར་གང་སར་བཙལ། ཕྱིས་སུ་
མི་གཞན་གྱིས་ཁོས་ངའི་སྲིང་མོར་བཟའ་རྒྱུ་སྟེར་བ་དང་། མོ་ཁོའི་རྗེས་སུ་འབྲངས་
པ་མཐོང་།”
“ཧེ།” ཁྲིམས་དཔོན་གྱིས་བཤད་རྒྱུར། “ཡ། གསར་བུ། ངས་བལྟས་ན་ཁྱོད་ཀྱིས་
ཀྲུའུ་ལི་ཨོར་གསབ་དངུལ་ཁ་ཤས་སྤྲད་ན་འགྲིག ཁྱོད་ཀྱིས་ཁོའི་ལས་ཀར་དལ་འགོར་
བྱས་པ་རེད།”
“ཡ་ཡ། སྐུ་ཞབས།” ངས་བཤད་རྒྱུར། “ག་ཚོད་སྤྲོད་དགོས།”
“སྒོར་གཅིག་གིས་ཆོག”
ངས་ཀྲུའུ་ལི་ཨོར་སྒོར་གཅིག་བྱིན་པ་ཡིན།
ཨིན།” སི་པོ་ཐི་ཡིས་བཤད་རྒྱུར། “གལ་སྲིད་དོན་དག་གཞན་མེད་ཚེ་ངས་
བསམས་ན་ཁོ་གློད་བཀྲོལ་གཏང་ཆོག་ཆོག་རེད། སྐུ་ཞབས་ཁྲིམས་དཔོན་ལགས།”
ཁྲིམས་དཔོན་ཁོར་ལྟ་ཙམ་ཡང་མི་བྱེད་པར། “ཁྱོད་ཐག་རིང་ག་ཙམ་དུ་ཕྱིན་ནས་
ཁོ་བཙལ་པ་ཡིན། ཨན་སི” ཟེར།
“ཉུང་མཐར་ཡང་དབྱིན་ལེ་གཉིས་ཀྱི་ལམ་ཐག་བསྐྱོད་པ་ཡིན། ཕལ་ཆེར་དུས་
ཚོད་གཉིས་གྲོན་ཏེ་ད་གཟོད་རྙེད།”
“ཨིན།” ཁྲིམས་དཔོན་གྱིས་དེ་ལྟར་བཤད། ཁོས་རེ་ཞིག་ཅང་མི་སྨྲ་བའི་བརྟུལ་
ཞུགས་བཟུང་། ང་ཚོས་ཁོའི་དྲང་ཐད་དུ་དཔྱངས་པའི་སྐྲ་ལོ་དང་གདོང་ཁུད་དུ་ལྷུང་བའི་
མིག་ཤེལ་ལ་མཉམ་བཞག སྒེའུ་ཁུང་ལས་འཕྲོས་པའི་གྲིབ་མ་སེར་པོ་དེ་ཐང་གཅལ་
སྟེང་ཕར་ཙམ་ནུར་བ་དང་། རིམ་གྱིས་གྱང་རྩ་ནས་གྱང་ངོས་སུ་འགོས། ས་རྡུལ་ཕྲན་བུ་
དག་ཀྱི་ལི་འཁོར་ཏེ། ཕར་ཡོན་པའི་འོད་ཀྱི་ཀ་བ་རེ་རེར་གྲུབ། “སྒོར་དྲུག”
“སྒོར་དྲུག་ཟེར་རམ།” ཧྲི་ལི་ཧྥུ་ཡིས་བཤད་རྒྱུར། “ཅི་ཞིག་བྱེད་དམ།”
“སྒོར་དྲུག” ཁྲིམས་དཔོན་གྱིས་དེ་ལྟར་བཤད། ཁོས་ཧྲི་ལི་ཧྥུར་བལྟས་ནས་ཅུང་
ཙམ་འགོར་རྗེས། མིག་མདངས་ངའི་སྟེང་ལ་བསྐོར་ཏེ་གཏན་དུ་ལུས།
“ཨེན་ཙམ་སྒུགས་དང་།” ཧྲི་ལི་ཧྥུ་ཡིས་དེ་ལྟར་བཤད།
“དལ་འགོར་མ་བྱེད།” སི་པོ་ཐི་ཡིས་བཤད་རྒྱུར། “ཁོར་བྱིན་དང་། སྤུན་ཟླ། བྱིན་
རྗེས་ལམ་སང་འགྲོ། སྨན་ཤར་རྣམ་པས་ང་ཚོར་སྒུག་ཡོད། ཁྱོད་ལ་སྒོར་དྲུག་ཡོད་དམ།”
“ཡོད།” ངས་དེ་ལྟར་བཤད། ངས་ཁོར་སྒོར་བྱིན་
“ཁྲིམས་ཐག་བཅད་ཚར་སོང་།” ཁོས་དེ་ལྟར་བཤད།
“ཁོར་འབྱོར་ཡིག་ཅིག་འབྲི་རུ་ཆུགས།” ཧྲི་ལི་ཧྥུ་ཡིས་བཤད་རྒྱུར། “ཁྱོད་ཀྱིས་
སྒོར་མོ་སྤྲད་ཚེ་འབྱོར་ཡིག་ཅིས་ཀྱང་ཉར་ན་འགྲིག”
ཁྲིམས་དཔོན་གྱིས་ཉམས་འགྱུར་ཅི་ཡང་མེད་པའི་སྒོ་ནས་ཧྲི་ལི་ཧྥུར་ཅེར་འདུག
“ཁྲིམས་ཐག་བཅད་ཚར་སོང་།” ཁོས་དེ་ལྟར་བཤད། ཡིན་ནའང་སྐད་མགོ་མཐོ་རུ་
བཏེགས་མ་བྱུང་།
“དངོས་གནས་དཔེ་མེད་སར་དཔེ་བཏོད་པ་རང་རེད།" ཧྲི་ལི་ཧྥུ་ཡིས་དེ་
ལྟར་བཤད།
“ད་འགྲོ་འགྲོ།” སི་པོ་ཐི་ཡིས་དེ་ལྟར་བཤད་པ་དང་ཁོའི་དཔུང་བ་ནས་འཐེན།
“བདེ་མོ་བྱོས། ཁྲིམས་དཔོན། ཁྱོད་ལ་བཀའ་དྲིན་ཆེ།” ང་ཚོ་སྒོ་ཁར་བུད་མ་ཐག ཀྲུའུ་
ལི་ཨོ་ཡིས་འཁང་ཚིག་སྨྲ་བ་ཐོས། ཡུད་ཙམ་ནས་སླར་ཡང་དལ་ཅག་གེར་གྱུར། སི་པོ་ཐི་
ཡིས་ང་ལ་ཞིབ་ལྟ་ཞིག་བྱས་པ་དང་། ཁོའི་ཁམ་མདོག་གི་མིག་འབྲས་ཁྲོད་འཕྱ་དམོད་ཀྱི་
འོད་མདངས་འཕྲོ། “འོ། སྤུན་ཟླ། ངས་བལྟས་ན་ད་ནས་བཟུང་ཁྱོད་པོ་སི་ཏུང་ལ་བུ་མོ་
འཚོལ་དུ་འགྲོ་བ་ལས་འོས་གཞན་མ་མཆིས།”
“གླེན་རྒན་ཁྱོད།” ཧྲི་ལི་ཧྥུ་ཡིས་བཤད་རྒྱུར། “ཁྱོད་འཁྱམ་ཉུལ་བྱས་ཏེ། འདི་གར་
དབྱི་ཐ་ལི་པ་དང་མཉམ་དུ་ཉི་མ་འཁྱོལ་ཐབས་བྱེད་པ་འདི། ཡང་སྙིང་ཅི་ཞིག་ཡིན།”
“འགྲོ་དང་།” སི་པོ་ཐི་ཡིས་བཤད་རྒྱུར། “མོ་ཚོར་སྒུག་བཟོད་མེད་ཁོ་ཐག་རེད།”
ལྕམ་མོ་པུ་ལན་ཐི་ཡིས་གཞོན་ནུ་མ་གཉིས་ཀར་སྐད་ཆ་ཅི་ཞིག་བཤད་བཞིན་
མཆིས། དེའི་ཁྲོད་ཀྱི་གཅིག་ནི་ཧོར་མོ་སི་དང་གཞན་གཅིག་ནི་ཏན་ཅི་ཧྥེ་རེད། ང་ཡོང་
བ་མཐོང་འཕྲལ། རྣ་བ་ཚུར་གཏད་ཅིང་། སྔར་བཞིན་གཅེས་ལང་དང་སྐྲག་སྣང་གི་མིག་
མདངས་མངོན། མོ་ཚོའི་ངོ་ཁེབས་དེ་དཀར་ཆེམ་ཆེམ་གྱི་གདོང་ཁུད་དུ་བརྫེས་ལ། སེང་
རས་འོག་ལྐོག་གྱུར་གྱི་མིག་མདའ་ནི་རྒྱུ་སྐར་བཞིན་ལམ་ལམ་འཚེར།
“ཁོན་ཏིང་ཁང་ཕུ་སུང་།” ལྕམ་མོ་པུ་ལན་ཐི་ཡིས་བཤད་རྒྱུར། “ཁྱོད་ཀྱི་ཨ་མས་
ཅི་མི་ཟེར་རམ། ན་གཞོན་ཞིག་དོན་དག་འདྲ་མིན་དང་ཕྲད་པར་ཡ་མཚན་རྒྱུ་ཆེར་མེད་
མོད། འོན་ཀྱང་སོང་སོང་མཐར་གྲོང་གསེབ་ཀྱི་ཉེན་རྟོག་པའི་ལག་ཏུ་ཤོར་བ་འདི་ཅི་ཆ།
ཅེ་ལ་ཏི། ཁོ་ཚོས་ཁོས་ཉེས་པ་ཅི་ཞིག་བསགས་པ་བཤད་དམ།”
“ཅང་མ་རེད།” པུ་ལན་ཐི་ཡིས་དེ་ལྟར་བཤད།
“གང་བྱུང་མ་ལབ། དོན་དུ་ཅི་ཞིག་བྱུང་སོང་། སི་པོ་ཐི། ཁྱོད་ཀྱིས་ཤོད་དང་།”
“ཁོས་རྫོབ་དྲེག་ཆགས་པའི་ཞི་མོ་ལོ་ཆུང་ཀན་བསླུ་ཁྲིད་བྱ་འདོད་ཀྱང་། ཁོ་ཚོ་
དུས་ལྟར་སླེབས་ཏེ་འཛིན་བཟུང་བྱས་པ་རེད།” སི་པོ་ཐི་ཡིས་དེ་ལྟར་བཤད།
“ངོ་མས་སྐྱག་རྫུན་ཁོ་ན་རེད།” ལྕམ་མོ་པུ་ལན་ཐི་ཡིས་དེ་ལྟར་བཤད། ཡིན་
ནའང་ཅི་ཡིན་ཆ་མ་འཚལ་མོད་མོའི་སྐད་གདངས་ཞེ་ཅིག་ལྷོད་ལ་བབས། མོས་ངའི་
མགོ་ནས་མཇུག་བར་ཐེངས་གཅིག་བལྟས། གཞོན་ནུ་མ་གཉིས་ཀྱིས་འགྲོས་མཉམ་
དང་སེམས་ཆུང་ངང་དབུགས་ཁོག་པར་བརྔུབས། “དངོས་གནས་རྣར་མི་འགྲོ།” ལྕམ་
མོ་པུ་ལན་ཐི་ཡིས་བྲེལ་སྟབས་ཀྱིས་བཤད་རྒྱུར། “ཐ་ཤལ་ཅན་གྱི་བྱང་ཕྱོགས་ཡིག་
རྨོངས་པ་འདི་ཚོས་དོན་དག་དགའ་ཞིག་གཏན་ནས་སྒྲུབ་མི་སྲིད། རླངས་འཁོར་ལ་བུད།
ཁོན་ཏིང་།”
ཧྲི་ལི་ཧྥུ་དང་ངེད་གཉིས་བལྟབ་ཆོག་པའི་ཨོང་སྟེགས་སྣོན་མ་རེ་རེར་ཙོག་ཅིང་། པུ་
ལན་ཐི་ཡིས་རླངས་འཁོར་བསྐོར་ཏེ་ང་ཚོ་ལམ་ལ་ཆས།
“ཁོན་ཏིང་། ཁྱོད་ཀྱིས་ཀློའུ་ལས་འདིའི་གོ་རིམ་གསལ་བོར་ང་ལ་ཤོད་དང་།” ལྕམ་
མོ་པུ་ལན་ཐི་ཡིས་དེ་ལྟར་བཤད། ངས་ཁོ་ཚོར་ཇི་མ་ཇི་བཞིན་དུ་བརྗོད། ཧྲི་ལི་ཧྥུ་ཡིས་སྐེ་
ཚིགས་ནང་དུ་བསྐུམས་པའི་མུར། ཁྲིའུ་དེར་ཁོང་ཁྲོ་ཟ་བཞིན་མཆིས། སི་པོ་ཐི་ནི་རྒྱབ་
སྟེགས་སུ་བསྙེས་ཏེ། ཏན་ཅི་ཧྥེ་དང་གླན་ཅི་ཐུབ་བྱས།
“བསོད་མོ་རེད། ཁོན་ཏིང་གིས་ཡུན་རིང་བོར་ང་ཚོར་མགོ་སྐོར་བཏང་།”
ཐི་ཡིས་བཤད་རྒྱུར། “སྔོན་ཆད་ནས་བཟུང་ང་ཚོས་ཁོ་ནི་དཔེ་ལེགས་ཅན་གྱི་ན་གཞོན་
ཞིག་དང་། འཁོར་བ་སྐྱོང་ཤེས་པའི་མི་ཞིག་རེད་བསམས་མོད། དུས་ད་ལྟ་ཉེས་པ་གནམ་
གྱིས་མི་ཤོང་བ་བསགས་ཏེ་ཉེན་རྟོག་པས་བཟུང་བ་ན། ང་ཚོ་ཧོབ་སྟེ་བསླུ་བྲིད་ལས་
སད་བྱུང་།”
“ཁྱི་ཁ་ཚུམས། སི་པོ་ཐི།” ལྕམ་མོ་པུ་ལན་ཐི་ཡིས་དེ་ལྟར་བཤད། ང་ཚོ་སྲང་
ལམ་དེད་ནས་བཞུད་ཅིང་ཟམ་པ་བརྒལ། དེ་ནས་ཕྱི་ལྭ་དམར་པོ་སྤྱངས་པའི་ཁང་བ་
དེ་བརྒྱུད། “འདི་ནི་ཁྱོད་ཀྱིས་ངའི་འཕྲིན་ཡིག་ལ་མ་བལྟས་པའི་མཇུག་འབྲས་རེད།
ཁྱོད་ཀྱིས་ཅིའི་ཕྱིར་མ་བླངས་པ་ཡིན་ནམ། སྐུ་ཞབས་མའེ་ཁིན་ཆི་ཡིས་ཁྱོད་ལ་བཤད་
མྱོང་ཟེར།”
“ཡིན་ལགས། ལྕམ་མོ། ང་སོང་ནས་བླང་ན་འདོད་མོད། འོན་ཀྱང་ཁོམ་ལོང་གཏན་
ནས་མ་བྱུང་ཐལ།”
“གལ་སྲིད་སྐུ་ཞབས་མའེ་ཁིན་ཆི་མིན་རྒྱུ་ན། ང་ཚོས་དེ་གར་རླངས་འཁོར་ནང་
དུས་ཅི་ཙམ་ལ་སྒུག་དགོས་པ་མི་ཤེས། ཁོས་ང་ཚོར་ཁྱོད་ཕྱིར་ལོག་མི་འདུག་ཟེར། དེ་
བས་འདུག་སྟོང་ཞིག་ལྷག་སྟེ། ང་ཚོས་ཁོའང་མཉམ་དུ་ཞུགས་པའི་གདན་འདྲེན་ཞུས།
གང་ལྟར། སྐུ་ཞབས་མའེ་ཁིན་ཆི། ང་ཚོས་ཁྱོད་ལ་དགའ་བསུ་ཚད་མེད་ཞུ་རྒྱུ་ཡིན།” ཧྲི་ལི་
ཧྥུ་ཡིས་ཚིག་གཅིག་ཀྱང་མ་སྨྲས། ཁོས་ལག་ཟུང་བསྣོལ་མའི་ངང་དཔུང་བར་འཇུས་ཤིང་།
མིག་མདངས་པུ་ལན་ཐི་ཡི་བྱ་ལྕེ་ཅན་གྱི་ཞྭ་མོ་བརྟོལ་ནས་མདུན་ཐད་དུ་བལྟས། ལྕམ་མོ་
པུ་ལན་ཐི་ཡིས་བཤད་ན། ཞྭ་མོ་དེའི་རིགས་ནི་དབྱིན་ཇི་པས་རླངས་འཁོར་སྐོར་དུས་གོན་
པ་ཡིན་སྐད། ང་ཚོ་ཁང་བ་དེ་བརྒལ་ཅིང་བསྟུད་མུར་ཁང་བ་གསུམ་རྒྱབ་ཕྱོགས་སུ་བསྐྱུར་
རྗེས། ར་སྐོར་ཞིག་གི་དྲང་ཐད་དུ་འབྱོར། ཞི་མོ་ལོ་ཆུང་དེ་ཏག་ཏག་ལ་ར་སྒོ་ཁར་འགྲེང་
འདུག ད་ལྟ་མོའི་ལག་ཏུ་གོ་རེ་བཟུང་མེད་ལ། གདོང་ཡོངས་སུ་ཤུར་མོ་མང་པོ་བབས་ཏེ།
རྡོ་སོལ་ཕྱེ་མ་བསྐུས་པ་དང་མཚུངས། ངས་མོར་ལག་བརྡ་བསྟན་པ་ན། མོས་ཁ་ཡ་མི་བྱེད་
ལ། མགོ་བོ་དལ་གྱིས་འཁོར་བ་དང་སྦྲགས། མིག་རྡེབ་ཙམ་ཡང་བྲལ་བའི་ངང་ང་ཚོའི་
རླངས་འཁོར་གྱི་རྗེས་སུ་བལྟས། དེའི་འཕྲོར་ང་ཚོ་གྱང་གོག་ཅིག་གི་མདུན་དུ་བསྐྱོད། ང་
ཚོའི་གྲིབ་གཟུགས་གྱང་ངོས་ནས་ཕར་ཤུད། ཅུང་ཙམ་བགོར་མཚམས། ང་ཚོ་རྒྱ་ལམ་
དུ་གཡུགས་པའི་ཚགས་ཤོག་ཧྲལ་ཧྲུལ་བརྒྱུད་པ་ན། ངས་རང་དབང་མེད་པར་དགོད་སྒྲ་
སིང་སིང་ཕྱུང་། ངས་དེ་ག་རང་ཉིད་ཀྱི་མགྲིན་པའི་སྦུབས་སུ་འཚང་བ་ཚོར། ངས་རླངས་
འཁོར་ཕྱི་རོལ་གྱི་ནགས་ཚལ་ལ་བལྟས། ཕྱི་དྲོའི་ཉི་འོད་ལྗོན་པའི་རྩེ་དག་ཏུ་གསེག་གིས་
དཔྱངས་འདུག ངས་ཕྱི་དྲོ་འདིར་ཕྲད་པའི་བྱ་བ་མ་ལུས་དྲན་པའི་ཚེ། བྱ་དེ་དང་ཆུ་རྐྱལ་
སྟེག་པའི་བྱིས་པ་དག་ཀྱང་ཡིད་ངོར་ཤར། ཡིན་ནའང་ངས་དགོད་མཚམས་འཇོག་མ་ཐུབ།
སྐབས་དེར་ངས་རྟོགས་པ་ནི། གལ་སྲིད་ངས་རང་ཉིད་གཅུན་ཅི་ཐུབ་བྱས་ན། ང་ཞེ་གཏིང་
ནས་ངུ་བར་ངེས། ངས་སྔོན་ཆད་འདང་བརྒྱབ་པ་རྣམས་སླར་ཡང་སོས་པར་གྱུར་ཏེ། ང་
ཚངས་སྤྱོད་ལ་གནས་ཐབས་མི་འདུག རྒྱུ་མཚན་ནི་བུ་མོ་དེ་འདྲ་མང་པོ་ཞིག་མུན་པའི་
ཁྲོད་ཕར་ཚུར་རྒྱུ་འགྲུལ་བྱེད་ཅིང་། འཇམ་ཞིང་མཉེན་པའི་ངག་གིས་སྐད་ཆ་ཤབ་ཤུབ་
སྣ་ཚོགས་རྡོལ། མོ་ཚོ་མུན་པར་བསྐུངས་ནའང་། སྐད་སྒྲ་མཆེད་འོངས། དྲི་ཞིམ་མཆེད་
འོངས། ཁྱོད་ཀྱིས་མོ་ཚོའི་དྭངས་གསལ་གྱི་མིག་འབྲས་མཐོང་ཐབས་བྲལ་ནའང་། མོ་ཚོས་
མིག་ཞགས་ཁྱོད་ལ་ཡང་ཡང་འཕེན་པ་ཚོར་ཐུབ། འོན་ཏེ་གལ་སྲིད་དོན་དག་དེ་ལྟར་བདེ་
བླག་གིས་བསྒྲུབ་ཐུབ་ན་ཅི་ཡང་མ་རེད། གལ་སྲིད་དེ་ཅི་ཡང་མིན་ཚེ་འོ་ན་ང་ཅི་ཞིག་ལ་
བརྩི་རུང་ངམ། སྐབས་དེར་ལྕམ་མོ་པུ་ལན་ཐི་ཡིས་སྐད་ཆ་བཤད་བྱུང་། “ཁོན་ཏིང་། ཁྱོད་
ཅི་མ་ཉན་པ་རེད། ཁོ་ན་བཞིན་འདུག་གམ། སྐུ་ཞབས་མེའ་ཁིན་ཆི།” དེར་བརྟེན། ཧྲི་ལི་
ཧྥུ་ཡིས་ཁོའི་ལག་པ་ཚོ་ལྟིག་དེས་ངའི་པུས་མགོར་རྡེག་ཙམ་རྡེག་ཙམ་བྱས། སི་པོ་ཐི་ཡིས་
ཀྱང་ངག་སྒོ་ཕྱེ། ངས་ནི། ངས་རང་ཉིད་ཅི་འདོད་གང་འདོད་ངང་དགོད་དུ་བཅུག་པ་ཡིན།
“སྐུ་ཞབས་མའེ་ཁིན་ཆི། གལ་སྲིད་སླེ་བོ་དེས་ཁོར་གནོད་ན། ཁྱོད་ཀྱིས་ཁྱོད་ཀྱི་རྐང་
འོག་ཏུ་སྣུར་དང་། ངས་རྒུན་ཆང་སླེ་བོ་གང་ཁྱེར་ཡོད། ངའི་སེམས་སུ་ན་གཞོན་མི་དྲག་
རྣམས་ཀྱིས་ངེས་པར་རྒུན་ཆང་འཐུང་དགོས་སྙམ། ཡིན་ནའང་། ངའི་ཨ་ཕ་སྟེ། ཅེ་ལ་ཏི་ཡི་
ཨ་ཞང་།” བྱ་བ་དེ་འདྲ་བསྒྲུབས་སམ། ཁྱོད་ཀྱིས་བྱ་བ་དེ་འདྲ་བསྒྲུབས་སམ། རབ་རིབ་ཁྲོད་ཧ་ཅང་
གཉོམ་དུང་དུང་གི་འོད་ཐིག་ཅིག་འཕྲོས་མོའི་ལག་ཟུང་གིས་པུས་མོ་བཀབ།
“ན་གཞོན་ཚོས་རྒུན་ཆང་རག་ན་རང་བཞིན་གྱིས་འཐུང་འགྲོ།” སི་པོ་ཐི་ཡིས་
བཤད་རྒྱུར། “རེད་དམ། ཧྲི་ལི་ཧྥུ།” མོས་ནམ་མཁའི་དབྱིངས་སུ་ཅེར་མོའི་ངོ་གདོང་དང་
མགྲིན་པ་ལས་གསེར་དངུལ་མེ་ཏོག་གི་དྲི་ཞིམ་འཐུལ།
“སྦི་རག་ཀྱང་འཐུང་སྲིད།” ཧྲི་ལི་ཧྥུ་ཡིས་དེ་ལྟར་བཤད། ཁོའི་ལག་པས་སླར་ཡང་
ང་ལ་རྡེག་ཙམ་བྱས། ངས་པུས་མོ་ཕར་ཙམ་ནུར། ལི་ཤིའི་མདོག་དང་མཚུངས་པའི་འབྱུག་རྫས་
ཁོ་གླེངས་མ་ཐག
“ ཁྱོད་མི་དྲག་ཅིག་ལ་བརྩི་མི་རུང་།” སི་པོ་ཐི་ཡིས་དེ་ལྟར་བཤད། ཁོས་ང་ཚོའི་
བར་ཐག་འཕྲེད་ཀྱིས་བཅད་ཅིང་མོའི་གཟུགས་བརྙན་མུན་ཁྲོད་ནས་གསལ་གྱི་ལེར་མངོན་རག་ཏུ།
“ཡིན། ང་ཁ་ན་ཏ་ཡི་མི་ཡིན།” ཧྲི་ལི་ཧྥུ་ཡིས་དེ་ལྟར་བཤད། ཁོའི་གྲུ་ཁེམ་ཁོ་དང་
མཉམ་དུ་འོད་འཚེར་འཚེར་ངང་མདུན་དུ་སྐྱོད་ཞྭ་མོ་དེའི་རིགས་ནི་དབྱིན་ཇི་པས་རླངས་འཁོར་
སྐོར་དུས་ད་གཟོད་གོན་པ་རེད་ལམ་བར་ཧྲིལ་བོར་གཤམ་ནས་གཤམ་དུ་བསྣར་མི་འདི་གཉིས་གཞི་
གཅིག་ཏུ་བསྣོལ་ཏེ་སུ་ཡིན་ཁོར་དཀའཁོ་དམག་ཁྱུར་ཞུགས་ནས་མི་བསད་མྱོང་།
“ང་ཁ་ན་ཏ་པར་ཤིན་ཏུ་དགའ།” སྲས་མོ་ཏན་ཅི་ཧྥེ་ཡིས་བཤད་རྒྱུར། “ངས་
བལྟས་ན་ས་ཆ་དེ་ཧ་ཅང་མཛེས།”
“ཁྱོད་ཀྱིས་སྦྱར་ཆུ་འཐུང་མྱོང་ངམ།”
 སི་པོ་ཐི་ཡིས་དེ་ལྟར་བཤད། ཁོས་ལག་
པ་ཡ་གཅིག་གིས་ཀྱང་མོ་ཕྲག་པར་བཀྱགས་ནས་རྒྱུག་ཅིང་རྒྱུག རྒྱུག
“འཐུང་མ་མྱོང་།” ཧྲི་ལི་ཧྥུ་ཡིས་དེ་ལྟར་བཤད། ཀླ་ཀློ་དེ་རྒྱུག་བཞིན་རྒྱབ་གཞུང་
གཉིས་ངོས་གཅིག་ཏུ་བསྣོལ་མོ་གྲུ་ཁེམ་ལམ་ལམ་གྱི་གྲིབ་གཟུགས་ཁྲོད་མག་མོག་ཏུ་གྱུར་ཡིའུ་
པོ་ལིའུ་སི་ཡི་ཕག་པ་རྣམས་རྒྱུག་ཞོར་དུ་ཚང་ལ་འགྲོ་ཞིང་འདི་མཚམས་སུ་ཁའེ་ཏི་སྐྱེས་པ་ག་ཚོད་དང་།
“ངས་ཀྱང་འཐུང་མ་མྱོང་།” སི་པོ་ཐི་ཡིས་དེ་ལྟར་བཤད། ངས་ཀྱང་མི་ཤེས་གང་ལྟར་
མང་པོ་མཆིས་ངའི་སེམས་སུ་ཧ་ཅང་ཧ་ཅང་སྐྲག་པའི་དོན་དག་ཅིག་ཉར་ཡོད། ཨ་ཕ་ངས་ནག་ཉེས་
བསགས་སོང་། ཁྱོད་ཀྱིས་དོན་དག་དེ་འདྲ་བསྒྲུབས་སམ། ང་ཚོས་མ་བསྒྲུབས་ང་ཚོས་མ་བསྒྲུབས་
ང་ཚོས་བསྒྲུབས་སམ།
“ཅེ་ལ་ཏི་ཡི་ཨ་ཞང་རྟག་པར་ནངས་ཇའི་སྔོན་ལ་པོ་ཧུ་འཐུ་རུ་འགྲོ་ཞིང་། དེའི་
ཚེ་ན་ལོ་མའི་སྟེང་གི་ཟིལ་བ་ད་རུང་ཐོར་མེད། ཁོས་ཐ་ན་ཝེ་ཅི་རྒན་པར་རེག་གིའང་
མི་འཇུག ཁྱོད་ཀྱིས་དྲན་ནམ། ཅེ་ལ་ཏི། ཁོས་ནམ་ཡང་རང་གིས་བཏོགས་ཏེ་ཨ་རག་
བསྙལ་བ་དང་། དེར་བླང་བྱ་ནན་མོ་འཛིན་པ་ནི་བུད་མེད་རྒན་པ་ཞིག་དང་མཚུངས།
ཁོས་སྡེབ་ཁ་ཞིག་བློར་ཟིན་ཚེ། ཡོད་ཚད་དེ་ལྟར་དུ་སྒྲུབ་པ་ཐག་གིས་ཆོད། སྡེབ་ཁ་དེ་
ཁོས་མི་གཅིག་ལ་མ་གཏོགས་བཤད་མ་མྱོང་། དེ་ནི།” ང་ཚོས་བསྒྲུབས་པ་ཁྱོད་ཀྱིས་ཇི་
ལྟར་མི་ཤེས་སམ་གལ་སྲིད་ཁྱོད་ཀྱིས་རྣ་བ་བླགས་འདོད་ཚེ་ངས་ཁྱོད་ལ་ཇི་བཞིན་དུ་བཤད་ཆོག་
དེ་ནི་ཉེས་པ་ཞིག་རེད་ང་ཚོས་ཉེས་པ་ཚབས་ཆེན་ཞིག་བསགས་སོང་ཁྱོད་ཀྱིས་གསང་བསམས་
ཀྱང་གསང་ས་མི་འགྲོ་ཡིན་ནའང་ཁྱོད་ཀྱིས་ཉོན་དང་། སྙིང་རྗེ་བའི་ཁོན་ཏིང་ཁྱོད་ཀྱིས་བྱ་བ་དེ་
གཏན་ནས་བསྒྲུབས་མ་མྱོང་རེད་མ་རེད། ངས་ཁྱོད་ལ་དོན་དེ་ཇི་ལྟར་ཡིན་ལུགས་བཤད་ངས་ཨ་
ཕར་ཡང་བཤད་རྒྱུ་ཡིན་དེ་ལྟར་ན་དོན་དངོས་སུ་གྱུར་པ་རེད་རྒྱུ་མཚན་ནི་ཁྱོད་ཨ་ཕར་དགའ་
བས་རེད་དེ་ལྟར་ན་ངེད་གཉིས་སྒོར་འབུད་པའི་གདམ་ཀ་ལས་མ་མཆིས་མི་ཚོགས་ཀྱི་འདུ་འཛི་
འཁྲིགས་པའི་འཇིགས་སྐྲག་ལ་བྱིང་ཞིང་དྭངས་གཙང་གི་མེ་དཔུང་ཁྲོད་ངས་ཁྱོད་ལ་ང་ཚོས་བྱ་
བ་དེ་བསྒྲུབས་པ་ཁས་ལེན་དུ་འཇུག་སྲིད་ང་ཁྱོད་ལས་སྟོབས་ཆེ་ངས་ཁྱོད་ལ་ང་ཚོས་བསྒྲུབས་པ་
ཡིན་ཞེས་བཤད་དུ་འཇུག་ངེས་སྔོན་ཆད་ཁྱོད་ཀྱིས་ཁོ་ཚོས་བསྒྲུབས་པར་འདོད་མོད་དོན་དུ་ངས་
ཉན་ཉན་ལ་བསྡད་ཡོད་ངས་ཐོག་ཐག་ཀུན་ཏུ་ཁྱོད་ལ་མགོ་སྐོར་བཏང་བ་ཡིན་དོན་དུ་ང་ཡིན་ཁྱོད་
ཀྱིས་སྐབས་དེར་ང་ཁང་ནང་དུ་ཡོད་སྙམ་པ་རེད་དེ་གར་གསེར་དངུལ་མེ་ཏོག་གི་དྲི་ཞིམ་འཐུལ་
འདུག་ད་ནི་དྲན་པར་མི་བྱ་སྟེ་སྤྱངས་ཤིང་དེ་དང་གསོམ་སྡོང་དེ་དང་ལྐོག་གྱུར་གྱི་འདེགས་འཇོག་
དེ་དང་བསྣོལ་མར་འདྲེས་པའི་དབུགས་ཀྱི་འབྱིན་རྔུབ་དྲག་པོ་དེ་དང་གཞན་ཡང་རེད་ཡ་རེད་ཡ་
རེད་ཡ་ཞེས་པ་སོགས་ཁོས་ནམ་ཡང་ཆང་མི་འཐུང་། ཡིན་ནའང་ཁོས་ནམ་ཡང་ཆང་མང་པོ་གླེང་
བར་བྱེད། ཁྱོད་ཀྱིས་ཐེངས་སྔོན་མར་བཀླགས་པའི་དཔེ་ཆ་དེ་གང་རེད་པུ་ལན་ཐི་ཡི་རྐྱལ་གོས་
སུ་བཅུག་པའི་དཔེ་ཆ་དེ་ནི་མི་དྲག་སུ་དང་གང་ཞིག་ལྗོངས་རྒྱུའི་ཚ་ཕོག་ལ་རོལ་སྐབས་ངེས་པར་
མཁོ་བའི་རིགས་རེད། ཁྱོད་སྐབས་དེར་ཁོ་ཚོར་དགའ་འམ་ཁའེ་ཏི་ཁྱོད་སྐབས་དེར་ཁོ་ཚོར་དགའ་
འམ། ཁོ་ཚོས་ང་ལ་བྱིལ་བྱིལ་བྱས་ཚེ་ང་ནི་ལྔ་ལམ་དུ་ཆས།
མོ་གློ་བུར་དུ་དེ་གར་ལངས་འདུག”དེའི་འཕྲོར་ཁོས་ངུ་སྐད་ལྷང་ལྷང་ངང་མོའི་
ལྭ་བར་འཇུས་ནས་ཤེད་ཤུགས་ཀྱིས་འཐེན་ཁོ་ཚོ་མཉམ་དུ་སྒོ་ཁྱམས་བརྒྱུད་དེ་སྐས་
རྐང་འཛེགས་ངུད་མོ་དང་ཨག་སྐད་འདེབས་ཞོར་མོ་ཐོག་ཁང་དང་དེ་ནས་ཁྲུས་ཁང་གི་
སྒོ་ཁར་འཕུད་རྒྱག་བྱས་དེ་གར་མོས་སྒོ་ངོས་སུ་རྒྱབ་གཏད་ནས་བསྡད་ཅིང་ལག་པ་ཡ་
གཅིག་གིས་ངོ་གདོང་བཀབ་ཁོས་འུར་སྒྲ་སྒྲོག་བཞིན་མོ་ཁྲུས་ཁང་དུ་འདེད་བསམས་ཀྱང་
ཕྱིས་སུ་མོ་རུང་ཁང་དུ་འཛུལ་ཏེ་ནུབ་ཟས་ལ་རོལT. P. ཡིས་ཁོར་ཁ་ཟས་སྙོད་ཅིང་ཁོའི་
ནད་གཞི་སླར་ཡང་འཕར་ནས་ཐོག་མར་ཕུད་ཕུད་ཅག་ཅག་བྱེད་ལ་མོས་ཁོར་རེག་ཙམ་
གྱི་འཕྲོས་སུ་སྐད་འགྲགས་བར་མེད་དུ་བརྒྱབ་མོ་གནས་དེར་འགྲེང་ཞིང་མིག་མདངས་ནི་
བྱི་ལས་གྲུ་ཁར་བཙིར་བའི་བྱི་བ་ཞིག་དང་འདྲ་རྗེས་སོར་ང་རབ་རིབ་མག་མོག་ཁྲོད་རྒྱུག་
པ་དང་མཁའ་དབུགས་ཁྲོད་ཆར་བ་དང་དྲོད་ཁྲོལ་གྱི་བརླན་དྲི་འདྲེས་མར་འཐུལ་བ་དེས་
མེ་ཏོག་སྣ་ཚོགས་ཀྱི་བསུང་ངད་གང་སར་བསྐྱལ་འབུ་ཆ་ག་བས་ནི་ལན་རེར་མཐོ་ཞིང་
ལན་རེར་དམའ་བའི་སྐད་སྒྲ་སྒྲོག་ལ་ཁུ་སིམ་དང་འགུལ་སྐྱོད་ཀྱི་ཨ་ལོང་ཞིག་ངའི་གོམ་
འགྲོས་དང་བསྡོངས་ཨ་དཔལ་གྱིས་ཕྱུགས་རའི་ནང་རོལ་ནས་ནག་རོག་རོག་གི་ཐག་
རྡང་དུ་བསྐམས་པའི་ཉལ་གོས་ཤིག་ལྟར་ང་ལ་ཅེར་ངས་བལྟས་ན་ནག་ཕྲུག་དེས་ཡང་ཨ་
དཔལ་ལ་རྩྭ་ཆུ་ལྡུད་རྒྱུ་བརྗེད་འདུག་ང་རང་འབུ་ཆ་ག་བའི་སྐད་སྒྲའི་ཧྲག་བར་འགྲིམས་
ཏེ་རླངས་པ་ཞིག་མེ་ལོང་གི་ངོས་ནས་ཡལ་བ་ལྟར་རི་ཕྲན་གྱི་གཤམ་དུ་འབབ་དུས་མོ་
ཆུ་ནང་དུ་ཉལ་ཞིང་མོའི་མགོ་བོ་བྱེ་ཐང་དུ་བསྔས་པར་མཐོང་ཆུ་བོས་མོའི་སྐེད་སྐབས་
ཀྱི་མཚམས་ལ་ཡང་ཡང་རྡེག་པ་དང་ཆུ་ནང་དུ་འོད་ཕྲན་བུ་ཞིག་ཀྱང་འཁྱུག་པར་བྱེད་
མོའི་ཤམ་ལྭའི་ཕྱེད་ཀ་ཡོངས་སུ་བངས་པར་མ་ཟད་ཆུ་རླབས་ཀྱིས་བྲན་པའི་འགྲོས་དང་
བསྟུན་གཞོགས་གཉིས་སུ་ལྗིད་ཏིག་ཏིག་གིས་གཡོ་ཆུ་བོ་འདི་གནས་གང་དུའང་བཞུར་
ས་མ་མཆིས་པར་གནས་དེ་ཁོ་ནར་ཅི་འདོད་དུ་རྩེན་པར་སྣང་ང་ཆུ་འགྲམ་གྱི་ས་འབུར་
ཞིག་ཏུ་བསྡད་པ་ན་གཞར་ཡང་གསེར་དངུལ་མེ་ཏོག་གི་དྲི་ཞིམ་སྟུག་པོ་ཚོར་དྲི་ཞིམ་
སྟུག་དྲགས་པས་ནམ་མཁའ་ནས་བབས་པའི་གསེར་དངུལ་མེ་ཏོག་གི་ཆར་བ་ཟམ་ཟིམ་
དང་འདྲ་ལ་འབུ་ཆ་ག་བའི་དབྱངས་ཀྱི་རམ་འདེགས་འོག་དེ་ནི་ཁྱོད་ཀྱི་རེག་བྱས་ཟིན་
ནུས་པའི་དངོས་པོ་རིགས་ཤིག་ཏུ་གྱུར།
པན་ཅི་ད་དུང་ངུ་བཞིན་འདུག་གམ།
ངས་མི་ཤེས་ངོ་མ་ངས་མི་ཤེས།
སྙིང་རྗེ་བའི་པན་ཅི།
ང་གྲམ་ངོགས་སུ་ཙོག་ཅིང་རྩྭ་གསེབ་ཅུང་ནེམ་ལ་འཁོར་འདུག་ཡུད་ཙམ་བགོར་
རྗེས་ངས་ལྷམ་ནང་དུ་ཆུ་འཁྱིལ་བ་ཚོར།
ད་ཁྱོད་ཆུ་ནང་དུ་མ་བངས་ཁྱོད་སྨྱོས་པ་ཡིན་ནམ།
ཡིན་ནའང་མོས་ངོ་གདོང་འགུལ་ཙམ་ཡང་མི་བྱེད་ལ་ཡོད་ཚད་རེས་གསལ་རེས་
སྒྲིབ་ཀྱི་དཀར་པོ་ཡུག་གཅིག་སྟེ་མོའི་སྐྲ་ལོ་ཁོ་ནས་རབ་རིབ་མག་མོག་གི་བྱེ་ཐང་
དང་ཁྱད་པར་ཕྱེ་འདུག
མྱུར་དུ་ཡར་ཤོག
མོ་ཙོག་ཅིང་དེ་ནས་ཡར་ལངས་པ་ན་ཤམ་ལྭ་ལུས་སྟེང་དུ་འབྱར་ཏེ་ཆུ་ཐིགས་ཟགས་
མོ་ཆུ་འགྲམ་དུ་འགོས་རྗེས་གོན་པ་ལུག་ཞོར་སར་བསྡད།
ཁྱོད་ཀྱིས་ཅིའི་ཕྱིར་གོན་པ་མི་བཙིར་བ་ཡིན་ནམ་ཁྱོད་ཀྱིས་སྐམ་རྒྱུ་མ་རེད་འདོད་དམ།
འགྲིག་སོང་།
ཆུ་བོ་ཤག་ཤག་ངང་བྱེ་སྣ་བརྒྱུད་མཐར་ཕྱེད་ཙམ་ཐིམ་པ་དང་གཞན་ཕྱེད་ཙམ་མུ་
མཐུད་དུ་ལྕང་གསེབ་ཀྱི་མུན་པའི་ཁྲོད་བཞུར་ཏེ་མཐར་གྲམ་ངོགས་དེད་ནས་འགྲོ་
སྐབས་རླབས་རིས་ཕྲན་བུ་འཕྱོ་ཞིང་འཇགས་པ་ནི་རས་ཡུག་ཅིག་དང་འདྲ་བར་
སྔར་བཞིན་འོད་ཐིག་རེ་གཉིས་ལྷག་འདུག་ཆུ་བོ་ནི་ནམ་ཡང་འདི་ལྟར་རེད།
ཁོ་གླིང་བཞི་མཚོ་ལྔ་འགྲིམས་མྱོང་།
དེར་བརྟེན་མོས་ཁོ་གླེངས་བྱུང་ལག་ཟུང་བརླན་ཞིང་ནེམ་པའི་པུས་མོའི་སྟེང་
བཀབ་ཅིང་སྐྱ་ཐོལ་ཐོལ་གྱི་འོད་ཐིག་ཁྲོད་མོའི་ངོ་གདོང་ནམ་མཁར་ཕྱོགས་ཏེ་གསེར་
དངུལ་མེ་ཏོག་གི་དྲི་ཞིམ་སླར་ཡང་ཁྱབ་ཨ་མའི་ཁང་བར་གློག་སྒྲོན་བཀར་ལ་པན་ཅི་ཡི་
ཁང་བར་ཡང་དེ་བཞིན་མཆིསT. P. ཡིས་ཁོ་མལ་ཁྲིའི་སྒང་ལ་སྐྱོར་བརྩམས།
ཁྱོད་ཁོར་དགའ་འམ།
མོས་ལག་པ་ཚུར་བསྲིངས་ནའང་ང་འགུལ་ཙམ་ཡང་མ་བྱས་ལག་པ་དེས་ནོམ་ནོམ་
ངང་ངའི་དཔུང་བ་ལས་མར་ཤུད་དེ་ལག་སྣེར་འཇུས་ཐོག་མོའི་བྲང་ཁར་དལ་གྱིས་གླན་
མོའི་སྙིང་ཁམས་ལྡིག་ལྡིག་ཏུ་ལྡིང་།
མིན་མིན།
ཁོས་ཁྱོད་ལ་བཙན་ཚུགས་བྱས་པ་ཨེ་རེད་འོ་ན་ཁོས་ཁྱོད་ལ་བཙན་ཚུགས་ཀྱིས་ཁ་
ལོ་བསྒྱུར་པ་རེད་དམ་ཁོར་ཁྱོད་ལས་སྟོབས་ཤུགས་ཆེ་དེ་བས་སང་ཉིན་ངས་ཁོ་གསད་
རྒྱུ་ཡིན་ངས་མནའ་བསྐྱལ་དོན་འདི་ཨ་ཕར་བཤད་དགོས་དོན་མེད་ཕྱིས་སུ་ཁོར་ཤེས་
སུ་བཅུག་ཀྱང་རུང་རྗེས་སོར་ཁྱོད་དང་ངེད་གཉིས་ཀྱིས་གཞན་སུ་ལའང་མི་བཤད་ངེད་
གཉིས་ཀྱིས་ཐོག་མར་ངའི་སློབ་ཡོན་གྲོན་རུང་ལ་ངས་སློབ་ཞུགས་ཐོ་འགོད་མ་བྱས་ཀྱང་
ཆོག་ཁའེ་ཏི་ཁྱོད་ཁོར་སྡང་ངམ།
མོས་ངའི་ལག་པ་མོའི་བྲང་ཁར་གླན་པ་དང་མོའི་སྙིང་ཁམས་ལྟིག་ལྕིག་ཏུ་ལྡིང་ང་
ཕྱིར་འཁོར་ནས་མོའི་དཔུང་བར་འཇུས།
ཁའེ་ཏི་ཁྱོད་ཁོར་སྡང་བ་རེད་དམ།
མོས་ངའི་ལག་པ་རིམ་བཞིན་ཡར་དེད་ནས་མགྲིན་པའི་མཚམས་སུ་སླེབས་མོའི་
སྙིང་ཁམས་ནི་རྔ་རྡུང་བ་བཞིན་དེ་གར་མཚམས་མེད་དུ་ལྡིང་།
སྙིང་རྗེ་བའི་ཁོན་ཏིང་།
མོའི་ངོ་གདོང་ནམ་མཁར་ཕྱོགས་ནམ་མཁའ་ཧ་ཅང་དམའ་ཧ་ཅང་དམའ་བས་
མཚན་མོའི་དྲི་མ་དང་སྐད་སྒྲ་མ་ལུས་ཞམ་ཞོམ་གྱི་སྦྲ་གུར་ཞིག་ཏུ་བཙངས་ཏེ་ཕྱིར་
མཆེད་ཐབས་མེད་པ་འདྲ་ལྷག་པར་དུ་གསེར་དངུལ་མེ་ཏོག་གི་དྲི་ཞིམ་དེ་ངའི་དབུགས་
ཀྱི་འབྱིན་རྔུབ་ཁྲོད་འཛུལ་ཞིང་མོའི་ངོ་གདོང་དང་མགྲིན་པར་འབྱུག་རྫས་རིམ་པ་ཞིག་
བསྐུས་པ་དང་མཚུངས་མོའི་ཁྲག་རྒྱུན་ངའི་ལག་མཐིལ་དུ་ལྷོག་ལྷོག་ངང་འཕྱོ་ཞིང་ངའི་
ལུས་པོའི་ལྗིད་ཤུགས་ཐམས་ཅད་ལག་པ་ཡ་གཅིག་གིས་ཐེག་པར་བྱས་པས་རྩ་འཁུམ་
བྱུང་ནས་ཡང་ཡང་འདར་ངས་ནུས་ཤུགས་ཡོད་རྒུ་བཏོན་ཚེ་ད་གཟོད་མཁའ་དབུགས་
རྔུབ་ཐུབ་པར་གྱུར་མཐའ་སྐོར་དུ་ཞུ་ཐབས་བྲལ་བའི་ཐལ་མདོག་གི་གསེར་དངུལ་མེ་
ཏོག་གི་དྲི་ཞིམ་སྟུག་པོས་གང་སར་ཁྱབ།
རེད་ཡ་ང་ཁོར་སྡང་བ་ཡིན་ང་ཁོའི་དོན་དུ་འཆི་ཡང་འགྱོད་པ་མེད་ང་ཁོའི་ཆེད་ལ་
སྔར་ནས་ཤི་མྱོང་ཐེངས་རེར་དོན་འདི་འདྲ་འབྱུང་དུས་ང་ཡང་དང་ཡང་དུ་ཁོའི་སླད་དུ་
ལྔ་ལམ་དེད་ནས་སོང་།
ངས་ལག་པ་ཡར་བཀྱགས་ཚེ་ད་ཅི་ལག་མཐིལ་དུ་མནན་པའི་རྩི་ཤིང་གི་ཡལ་ག་
དང་རྩད་པ་དག་གིས་གཙེས་པའི་ན་ཟུག་སྔར་བཞིན་ཚོར་ཐུབ།
སྙིང་རྗེ་བའི་ཁོན་ཏིང་།
མོ་ལྟག་གར་དགྱེ་སྟེ་ལྗིད་ཤུགས་ཡོངས་རྫོགས་གྲུ་མོའི་སྟེང་བཀལ་ཞིང་ལག་ཟུང་
གིས་པུས་མོ་བཅིངས།
ཁྱོད་ཀྱིས་དོན་དག་དེ་འདྲ་བསྒྲུབས་མ་མྱོང་བ་ཨེ་རེད།
དོན་དག་ཅི་ཞིག
ངས་བསྒྲུབས་པའི་དོན་དག་དེ་ལྟ་བུ་ངས་བསྒྲུབས་པའི་དོན་དག
བསྒྲུབས་མྱོང་བསྒྲུབས་མྱོང་ཞི་མོ་གང་མང་དང་གྲངས་ཀ་གང་མང་།
དེའི་འཕྲོར་ང་ངུས་པ་ཡིན་མོའི་ལག་པས་ང་ལ་བྱབ་བྱབ་བྱས་ང་མོའི་ནེམ་ཤ་ལྡན་
པའི་བྲང་གཞུང་དུ་འགྱེལ་པ་ན་མོ་གན་རྐྱལ་དུ་ལོག་ཅིང་མིག་མདངས་ངའི་སྤྱི་གཙུག་
བརྟོལ་ནས་བར་སྣང་དུ་འཕགས་ངས་མོའི་མིག་འབྲས་ཀྱི་གཤམ་དུ་དཀར་ཐིག་ཅིག་
ལྷུང་བ་མཐོང་ངས་རང་ཉིད་ཀྱི་གྲི་ཆུང་ཕྱིར་བཏོན།
ཁྱོད་ཀྱིས་ཨ་ཡེ་རྒན་མོ་འདས་ཉིན་དེར་ཆུ་ནང་དུ་ཙོག་སྟེ་རང་ཉིད་ཀྱི་ནང་དོར་
རློན་པར་བཏང་བ་ཨེ་དྲན་ནམ།
ལོས་དྲན།
ངས་གྲི་རྩེ་མོའི་མགྲིན་པར་གཏད།
སྐར་ཆ་གཅིག་ཙམ་གྱི་ནང་རོལ་ཏུ་ཏག་ཏག་སྐར་ཆ་གཅིག་གི་རྗེས་སུ་ངས་རང་
གིས་རང་ལ་གྲིས་གཙག་ཆོག་རང་གིས་རང་ལ་གྲིས་གཙག་རུང་དེ་ནས།
འོ་ན་ཧ་ཅང་བཟང་ཁྱོད་ཀྱིས་ཁྱོད་རང་ཉིད་ལ་གཙག་ན་འགྲིག་གམ།
འགྲིག་གི་གྲི་དངོའི་རིང་ཚད་ངེས་ཅན་མཆིས་ཤིང་པན་ཅི་ད་ལྟ་མལ་ཁྲིར་གཉིད་འདུག
རེད་ཡ།
སྐར་ཆ་གཅིག་ཙམ་གྱི་ནང་རོལ་ཏུ་ངས་ཅི་ནུས་ཀྱིས་ཁྱོད་ལ་ན་ཚ་གཏང་མི་སྲིད།
འོ་ཡ།
ཁྱོད་ཀྱིས་མིག་ཟུང་ཚུམས་དང་ཆོག་གམ།
འདི་ལྟར་བྱས་ན་མི་བཟང་ངམ་ཁྱོད་ཀྱིས་ཤེད་ཤུགས་ཀྱིས་ནང་དུ་སྣུན་དང་།
ཁྱོད་ཀྱིས་ལག་པས་མནམས་ནས་ལྟོས།
ཡིན་ནའང་མོས་འཕག་ར་ཅི་ཡང་མི་བྱེད་ཅིང་མིག་ཟུང་ཆེས་ཆེར་བགྲད་དེ་ངའི་
སྤྱི་གཙུག་བརྒལ་ནས་བར་སྣང་ལ་བལྟས།
ཁའེ་ཏི་ཁྱོད་ཀྱིས་ནང་རྐང་འདམ་བག་ལ་བསྒྲེས་པའི་དབང་གིས་ཏི་ཨར་ཞུ་ཡིས་ཇི་
ལྟར་མཚར་མདོག་བསྟན་པ་དྲན་ནམ།
མ་ངུ་།
ང་ངུ་ཡི་མེད་ཁའེ་ཏི།
ཁྱོད་ཀྱིས་སྣུན་དང་ཁྱོད་ཀྱིས་ང་ལ་སྣུན་རོགས།
ངས་ཁྱོད་ལ་བསྣུན་དགོས་སམ།
འོ་ལེ་ཁྱོད་ཀྱིས་སྣུན་པར་གྱིས།
ཁྱོད་ཀྱིས་ལག་པས་ནོམས་དང་།
ད་མ་ངུ་སྙིང་རྗེ་བའི་ཁོན་ཏིང་།
ཡིན་ནའང་ང་རང་དབང་མེད་པར་ངུས་མོས་ངའི་མགོ་བོ་མོའི་མཁྲེང་ཞིང་ནེམ་
པའི་བྲང་ཁར་གླན་པ་དང་ངས་མོའི་སྙིང་ཁམས་ཀྱི་འཕར་སྒྲ་ཐོས་ཐུབ་སྐབས་འདིར་
ལྟིག་ལྟིག་ཏུ་ལྡིང་བ་མིན་པར་དལ་ཞིང་ལྷིང་ཆུ་བོས་ལྕང་གསེབ་ཀྱི་མུན་པའི་ཁྲོད་ཤག་
ཤག་གི་ཅ་ཅོ་སྒྲོག་གསེར་དངུལ་མེ་ཏོག་གི་དྲི་ཞིམ་རླབས་ཕྲེང་ཇི་བཞིན་ནམ་མཁར་
འཕུར་ངའི་དཔུང་བ་དང་ཕྲག་པ་ག་མ་གུག་གིས་ངའི་ལུས་ཕུང་གི་འོག་ཏུ་མནན།
ཅི་ཞིག་བྱུང་སོང་ཁྱོད་ཀྱིས་ཅི་ཞིག་བྱེད་ཀྱིན་ཡོད།
མོའི་ཤ་རུས་མཁྲེགས་པོར་གྱུར་ཅིང་ང་ཡར་ཙོག
མོའང་ཡར་ཙོག
ད་ལྟ་དུས་ཚོད་དུ་རེད།
ངས་མི་ཤེས།
མོ་ཡར་འགྲེངས་ཤིང་ངས་སྔར་བཞིན་སར་སྤར་སྙོབ་བྱས།
ང་འགྲོ་རྒྱུ་ཡིན་དེ་མེད་ན་མེད་དུ་ཆུགས།
ངས་མོ་དེ་གར་ལངས་འདུག་པ་ཚོར་ཐུབ་ངས་མོའི་གོས་རློན་ལས་འཐུལ་བའི་དྲི་མ་
བསྣམས་དེ་བས་མོ་གནས་དེར་ཡོད་པར་ཤེས།
འདིའི་ཉེ་འཁོར་དུ་ཡོད་ངེས་ཐག་རིང་མི་སྲིད།
དེ་མེད་ན་མེད་དུ་ཆུགས་སང་ཉིན་མུ་མཐུད་དུ་བཙལ་ཆོག
ཅུང་ཙམ་སྒུགས་དང་ངས་ཡིན་གཅིག་མིན་གཉིས་བཙལ་དགོས
ཁྱོད་ཅི་ཞིག་ལ་སྐྲག
རྙེད་སོང་མ་གཞིར་གྲི་དེ་འདི་གར་མཆིས།
རེད་དམ་འོ་ན་ད་འགྲོ།
ང་ཡར་ལངས་ནས་མོའི་རྗེས་སུ་འབྲངས་ཏེ་རི་སྒང་སྙེག་ང་ཚོ་མ་སླེབས་གོང་འབུ་
ཆ་ག་བའི་སྐད་སྒྲ་ཆད་དངོས་གནས་ཡ་མཚན་རེད་ཁྱོད་དེ་གར་ལྷོད་ལྷོད་ངང་ཙོག་པས་
ཆོག་གི་ཅིའི་ཕྱིར་ལུས་ཚེགས་ལ་མི་འཛེམ་པར་བོར་དངོས་འཚོལ་བ་ཡིན་དེ་ནི་ཟིལ་
བ་ཆགས་པའི་ཐལ་མདོག་ཅིག་སྟེ་ཐལ་མདོག་གི་ནམ་མཁར་གསེག་གསེག་སྒོས་འཐེན་
ཞིང་སླར་ཡང་རྒྱང་རིང་གི་ནགས་ཁྲོད་དུ་བརྐྱངས་གསེར་དངུལ་མེ་ཏོག་གི་དྲི་ཞིམ་དེར་
སུན་སྣང་སྐྱེ་བ་ལ་ཨང་ངས་དྲི་མ་དེ་གཏན་ནས་མེད་ན་སྙམ།
ཁྱོད་སྔོན་ཆད་ཧ་ཅང་དགའ་བ་མ་ཡིན་ནམ།
ང་ཚོ་རི་རྩེ་བརྒལ་ནས་སྔར་མུས་བཞིན་ནགས་ཁྲོད་དུ་སྐྱོད་ཅིང་མོས་ང་ལ་བརྡུངས་
པའི་མུར་བར་ཐག་ཅུང་ཙམ་ཕྱེ་ཐལ་མདོག་གི་རྩྭ་ཐང་དུ་ལུང་བ་དེ་ནི་རྨ་ཤུན་ནག་པོ་
ཞིག་དང་འདྲ་མོས་འོར་གྱིས་ང་ལ་བརྡུངས་མོས་ང་ལ་ལྟ་ཙམ་བྱས་རྗེས་གཞར་ཡང་ཁ་
མལ་ངེས་ཅན་བྱིན་ང་ཚོ་ལུང་འགྲམ་དུ་འབྱོར།
ང་ཚོ་འདི་ནས་འགྲོ་པཱ།
རྩི་བྱ།
ཁྱོད་ཀྱིས་ནན་ཞིའི་རུས་པ་མཐོང་ཐུབ་མིན་ལ་བལྟ་ཆོག་ངས་ཡུན་རིང་བོར་སེམས་
ལ་མ་དྲན་ཁྱོད་ཀྱིས་བསམ་མྱོང་ངམ།
ལུང་བའི་ནང་འཁྲི་ཤིང་དང་ཚེར་མའི་རྫོང་སྟུག་ཅིང་ནག་ཐོམ་ཐོམ་དུ་སྣང་།
དང་ཐོག་འདི་ག་རང་རེད་འོན་ཀྱང་ད་ལྟ་གང་ཡིན་མ་ངེས་བཙལ་ནས་རྙེད་མིན་
ཡང་མི་ཤེས།
དེ་ལྟར་མ་བྱེད་ཁོན་ཏིང་།
ཤོག་ཡ།
ལུང་བ་ཇེ་དོག་ཏུ་སོང་སྟེ་འགྲོ་གླགས་མ་མཆིས་པས་མོ་ནགས་ཁྲོད་གཟས་ནས་ཕྱིན།
དེ་ལྟར་མ་བྱེད་ཁོན་ཏིང་།
ཁའེ་ཏི།
ང་མོ་བསྐོར་ནས་མོའི་སྔུན་སར་བུད།
ཁའེ་ཏི།
དེ་ལྟར་མ་བྱེད།
ངས་མོ་དམ་དུ་བསྡམས།
ང་ཁྱོད་ལས་སྟོབས་ཆེ།
མོ་དྲང་ཐད་དུ་དགྱེ་སྟེ་མི་འཐད་པའི་རྣམ་འགྱུར་འཛིན་མོད་འོན་ཀྱང་འཕག་ཙམ་
ཡང་མི་བྱེད།
ངས་ཁྱོད་ལ་འཛིང་རེས་མི་རྒྱག་འོན་ཀྱང་རབ་ཡིན་ན་ཁྱོད་ཀྱིས་དེ་ལྟར་མ་བྱས་པས་བཟང།
ཁའེ་ཏི་དེ་ལྟར་མ་བྱེད་ཁའེ་ཏི།
གསེར་དངུལ་མེ་ཏོག་གི་ཆར་བ་སྔར་ལྟར་ཉིལ་མུ་མཐུད་དུ་ཉིལ་ངས་འབུ་ཆ་ག་
བའི་ཚོགས་ངེད་གཉིས་ཀྱི་མཐའ་སྐོར་དུ་རུབ་པ་ཐོས་ཤིང་ངེད་གཉིས་ལ་ཅེར་བ་མཐོང་
མོ་ཕྱི་ནུར་སྟེག་སྟེ་ང་དང་གོམ་པ་ཁ་ཤས་ཀྱིས་རྒྱང་བཀྱེད་ནས་ནགས་ཁྲོད་སྙེག
ཁྱོད་ཐད་ཀད་ཁང་བར་དེངས་པས་ཆོག་ངའི་རྗེས་འདེད་མི་དགོས།
ང་སྔར་བཞིན་མདུན་སུ་སྐྱོད།
ཁྱོད་ཅིའི་ཕྱིར་ཁང་བར་མི་ལྡོག་གམ།
མི་སེམས་དཀྲུག་པའི་གསེར་དངུལ་མེ་ཏོག་གི་དྲི་ཞིམ་འདི་ཨང་།
ང་ཚོ་ལན་ཀན་གྱི་མདུན་སར་ལྷགས་ཏེ་མོ་ནང་དུ་འཛུལ་བ་ན་ང་ཡང་འཛུལ་ཞིང་
ཡར་དགྱེ་བའི་ཚེ་ཁོཏག་ཏག་ལ་ནགས་གསེབ་ནས་སྒོར་ཐོན་པ་དང་ཐལ་མདོག་གི་
འོད་ཐིག་ཁྲོད་ང་ཚོ་དམིགས་ནས་ཡོང་བཞིན་འདུག་ཁོ་དེ་ལྟར་ཡོང་བཞིན་འདུག་ནའང་
དྲང་ཞིང་རིང་བའི་གཟུགས་གཞིར་གཡོ་འགུལ་ཅི་ཡང་བྲལ་མོ་ཁོའི་ཕྱོགས་སུ་ཕྱིན།
འདི་ནི་ཁོན་ཏིང་རེད་ངའི་ལུས་ཡོངས་རྫོགས་རློན་པར་བཏང་སོང་གལ་སྲིད་ཁྱོད་
ལ་ཡོང་འདོད་མེད་ན་མ་ཡོང་རུང་ཆོག
ཁོ་ཚོའི་གྲིབ་གཟུགས་གཅིག་ཏུ་འདྲེས་མོའི་མགོ་བོ་ཇེ་མཐོར་འཕགས་ཏེ་ནམ་
མཁའི་མཐོངས་སུ་ཁོ་ལས་ཀྱང་མཐོ་བའི་སྣང་བ་སྟེར་ཁོ་གཉིས་ཀྱི་མི་མགོ
གལ་སྲིད་ཁྱོད་ལ་ཡོང་འདོད་མེད་ན་མ་ཡོང་རུང་ཆོག
རིམ་བཞིན་མི་མགོ་གཉིས་ཁ་ཁར་གྱེས་མུན་ནག་ཁྲོད་ཆར་བ་དང་ནེམ་རྩྭ་དང་
ལྗོན་ལོ་བཅས་ཀྱི་དྲི་མ་སྣ་ལམ་དུ་འཐུལ་སྐྱ་ཐོལ་ཐོལ་གྱི་འོད་ཞགས་ཆར་བ་བཞིན་
ཟམ་མེ་ཟིམ་མེར་བབས་གསེར་དངུལ་མེ་ཏོག་གི་དྲི་ཞིམ་དེ་བརླན་གཤེར་གྱི་དབུགས་
རླབས་ལྟར་ཡང་ནས་ཡང་དུ་གཡོས་ངས་རབ་རིབ་ངང་མོའི་དཀར་སིང་སིང་གི་ངོ་
གདོང་ཁོའི་ཕྲག་པར་བསྙེས་པ་མཐོང་ཁོས་དཔུང་བ་ཡ་གཅིག་གིས་མོ་བཅིངས་ཤིང་
མོ་ནི་བྱིས་པ་བང་ལོ་ཞིག་ལས་ཞེ་དྲག་ཆེ་རྒྱུ་མི་འདུག་ཁོས་ལག་པ་གཞན་གཅིག་
ཀྱང་བསྲིངས།
ཁྱོད་ངོ་ཤེས་པར་ཧ་ཅང་དགའ་ཡོད།
ང་ཚོས་ཕན་ཚུན་འཇུས་ཙམ་བྱས་རྗེས་དེ་གར་འགྲེངས་ནས་བསྡད་མོའི་གྲིབ་
གཟུགས་ཁོ་ལས་རིང་ཞིང་གྲིབ་གཟུགས་གཉིས་གྲལ་གཅིག་ཏུ་བསྲེས།
ཁྱོད་ཀྱིས་ཅི་ཞིག་བྱེད་རྩིས་ཡོད་ཁོན་ཏིང་།
ང་འཁྱམ་འཁྱམ་ལ་ཅུང་ཙམ་སོང་རྗེས་ནགས་ཚལ་བརྟོལ་ནས་རྒྱ་ལམ་དུ་འགྲོ་རྒྱུ་
དང་དེ་ནས་གྲོང་རྡལ་བསྐོར་ཏེ་ཕྱིར་ལྡོག་རྩིས་ཡིན།
ང་ཕྱིར་འཁོར་ཏེ་ཕར་ཕྱིན།
བདེ་མོ་བྱོས།
ཁོན་ཏིང་།
ངས་གོམ་མཚམས་བཞག
ཁྱོད་ལ་བྱ་བ་ཅི་ཞིག་ཡོད།
ནགས་ཁྲོད་དུ་ཤིང་སྦལ་གྲག་མཁའ་དབུགས་ཁྲོད་ཆར་དྲི་སྟུག་པོའི་ཁྱབ་ཤིང་སྦལ་
གྱི་སྐད་ནི་དཀྲོལ་ཐབས་བྲལ་བའི་རྒྱུད་བརྒྱད་པི་ཝང་དང་མཚུངས་གསེར་དངུལ་མེ་ཏོག་
གི་དྲི་ཞིམ་དེ།
ཚུར་ཤོག་ཡ།
ཁྱོད་ལ་བྱ་བ་ཅི་ཞིག་ཡོད།
འདིར་ཤོག་ཁོན་ཏིང་།
ང་ཕར་སོང་བ་ན་མོས་ངའི་ཕྲག་པར་རེག་རེག་བྱས་མོའི་གྲིབ་གཟུགས་ངའི་ཕྱོགས་
སུ་བསྒུར་ནས་སླེབས་མོའི་རས་གསལ་རེས་སྒྲིབ་ཀྱི་ཐལ་མདོག་གི་ངོ་གདོང་དེ་ཁོའི་མཐོ་
བརྗིད་ཀྱི་གྲིབ་གཟུགས་དང་བྲལ་ང་གོམ་པ་འགའི་སར་ཕྱིར་བཀྱེད་སྟེག
སེམས་ཆུང་བྱོས།
ཁྱོད་ཡུལ་ལ་སོང་ཞིག
ང་ཐང་ཆད་ཀི་མི་འདུག་ང་འཁྱམ་འཁྱམ་ལ་འགྲོ་འདོད།
ཕ་གིའི་གྲམ་པར་ང་ལ་སྒུགས།
ང་འཁྱམ་འཁྱམ་ལ་འགྲོ་རྒྱུ་ཡིན།
ང་ལམ་སང་ཕྱིར་ལྡོག་ངེས་ཁྱོད་ཀྱིས་ང་ལ་སྒུག་དགོས་ང་ལ་སྒུགས་དང་།
མིན་ང་ནགས་ཚལ་བརྒྱུད་ནས་འགྲོ་རྒྱུ་ཡིན།
ང་ཕྱིར་འཁོར་ཙམ་ཡང་མེད་པར་བུད་སོང་ཤིང་སྦལ་དེ་དག་གིས་ང་ལ་ཁ་ཡ་གཏན་
ནས་མི་བྱེད་ཐལ་མདོག་གི་འོད་ཀྱི་ཉག་མ་རེ་རེ་སྦ་ལྕུག་ལས་ཆུ་ཟིལ་འཛག་པ་ཇི་བཞིན་
བར་སྣང་ཡོངས་སུ་ཁེབས་ཡིན་ནའང་ཆར་བ་ཟམ་ཟིམ་ཙམ་བབས་པ་ལས་ད་ལྟ་ཤ་འོད་
རྒྱུག་པ་དང་མི་འདྲ་ཡུད་ཙམ་གྱི་རྗེས་སུ་ང་སླར་ཡང་ནགས་འདབས་སུ་ལོག་པའི་ཚེ་
དེ་གར་གསེར་དངུལ་མེ་ཏོག་གི་དྲི་ཞིམ་མཆེད་ཅིང་ངས་ནི་ཁྲིམས་ཁང་ཡང་སྟེང་གི་
ཆུ་ཚོད་ཆེན་པོའི་གློག་འོད་དང་གྲོང་རྡལ་ཐང་ཆེན་གྱི་གློག་འོད་ནམ་མཁར་ཟུག་པའི་
གཟུགས་རིས་དང་གྲམ་པའི་ནང་གི་ནག་རོག་རོག་གི་ལྕང་མ་དང་གཞན་ཡང་ཨ་མ་དང་
པན་ཅི་གཉིས་ཀའི་གློག་སྒྲོན་ད་དུང་བཀར་ཡོད་པ་མཐོང་ང་མར་བསྒུར་ནས་ལན་ཀན་
ནང་འཛུལ་རྗེས་བྲེལ་སྟབས་ཀྱིས་རྩྭ་ར་བརྟོལ་ང་ཐལ་མདོག་གི་རྩྭ་གསེབ་ཁྲོད་བང་གིས་
རྒྱུག་མཐའ་སྐོར་དུ་འབུ་ཆ་ག་བས་ཡོངས་སུ་བསྐོར་གསེར་དངུལ་མེ་ཏོག་གི་དྲི་ཞིམ་ཇེ་
སྟུག་ཏུ་ཕྱིན་པར་མ་ཟད་ད་དུང་ཆུ་དྲི་ཞིག་ཀྱང་ངང་གིས་ཁྱབ་སྐབས་དེར་ངས་ཆུ་བོའི་
འོད་མདངས་ཟིན་པར་དེ་ཡང་ཐལ་མདོག་གི་གསེར་དངུལ་མེ་ཏོག་ཅིག་ལས་མི་སྣང་ང་
ཆུ་འགྲམ་དུ་ཉལ་ཏེ་ངོ་གདོང་ས་གཞིར་གླན་པ་ནི་གསེར་དངུལ་མེ་ཏོག་གི་དྲི་ཞིམ་སྣོམ་
མི་འདོད་པའི་ཆེད་དུ་ཡིན་ད་ལྟ་ངས་སྣོམ་ཐུབ་ཀྱིན་མི་འདུག་ང་དེ་གར་ཉལ་བ་ན་ས་
འདམ་གོན་པའི་ནང་ཟགས་པ་ཚོར་ངས་ཤག་ཤག་གི་ཆུ་སྒྲ་ཐོས་སྐད་ཅིག་དུ་མའི་འཕྲོས་
སུ་ངས་དབུགས་འབྱིན་རྔུབ་བྱེད་སླ་བར་གྱུར་ང་དེ་གར་གན་རྐྱལ་དུ་ཉལ་ཏེ་གལ་སྲིད་
ངའི་ངོ་གདོང་ལྷོག་ཀྱིག་གེར་བསྡད་ཚེ་ངས་ལས་སླ་མོའི་ངང་དབུགས་གཏོང་ལེན་བྱ་
ཐུབ་ཅིང་དྲི་མ་དེའི་རིགས་མ་བསྣམས་པས་ཀྱང་ཆོག་སྙམ་ཕྱིས་སུ་ངས་བསམ་བློ་ཅི་ཡང་
མ་བཏང་ལ་དྲན་པ་ཡོད་ཚད་སྟོང་པར་ལུས་མོ་ཆུ་འགྲམ་དེད་ནས་སླེབས་པ་དང་གོམ་
མཚམས་བཞག་ང་གཡོ་འགུལ་མེད་པར་མུ་མཐུད་དུ་ཉལ།
དུས་ཚོད་འཕྱིས་དྲགས་ད་ཁྱོད་ཡུལ་ལ་སོང་།
ཁྱོད་ཡུལ་ལ་སོང་དུས་ཚོད་འཕྱིས་དྲགས།
མོའི་གོན་པ་འཐབ་འབུ་བཞིན་གྲག་ང་གཡོ་འགུལ་མེད་པར་བསྡད་མོའི་གོན་པ་
ཅི་ཟེར།
འོ་ན་ཡ།
གྲག་མཚམས་ཆད།
ངས་ཅི་ཡང་མ་ཐོས།
ཁའེ་ཏི།
ཁྱོད་ཀྱིས་ངའི་ཁར་མཉན་ནས་ཁྱིམ་ལ་མི་འགྲོ་འམ།
ཆོག་གི་ང་ཁྱིམ་ལ་འགྲོ་གལ་སྲིད་ཁྱོད་ཀྱིས་དེ་ལྟར་འདོད་ན་ངས་ཀྱང་དེ་བཞིན་
ང་ཡར་ཙོག་པ་དང་མོའང་སར་ཙོག་སྟེ་ལག་ཟུང་གིས་པུས་མོ་བསྐྱོར།
ནང་ལ་སོང་ཨ་ངའི་ཁར་ཉོན།
འོ་ཡ་ཁྱོད་ཀྱིས་ཅི་ཟེར་ན་ངའང་དེ་ལྟར་ཡིན་ཆོག་གམ།
མོས་ང་ལ་ལྟ་ཙམ་ཡང་མི་བྱེད་ངས་མོའི་དཔུང་བར་འཇུས་ཐེངས་ཤིག་གིས་མོའི་
གཟུགས་གཞི་ཕར་ཚུར་བསྒུལ།
ཁྱོད་ཀྱིས་ཁྱི་ཁ་ཚུམས་དང་།
ངས་མོ་སྔར་ལྟར་སྒུལ།
ཁྱི་ཁ་ཚུམས་ཁྱི་ཁ་ཚུམས།
ཆོག་གི
མོའི་ངོ་གདོང་ནམ་མཁར་ཕྱོགས་སྐབས་དེར་མོས་ང་ལ་ཁ་ཡ་མི་བྱེད་ཅིང་ངས་མོའི་
མིག་འབྲས་དཀར་པོ་དེ་མཐོང་།
ང་ཡར་ལངས།
ངས་མོ་འཐེན་ནའང་མོའི་ལུས་ཟུངས་ཡོངས་སུ་ཟད་ངས་མོ་འཐེན་ནས་ཡར་ལངས་
སུ་བཅུག
ད་ནི་ཁྱོད་སོང་ཞིག
ཁྱོད་སྒོར་ཐོན་དུས་པན་ཅི་ད་དུང་ངུ་བཞིན་འདུག་གམ།
འགྲོ།
ང་ཚོ་ལུང་ཕྲན་བརྒལ་པ་ན་རང་ཁྱིམ་གྱི་ཁང་ཀླད་མཐོང་བའི་མུར་ཐོག་ཁང་གི་
སྒེའུ་ཁུང་ཡང་མིག་ལམ་དུ་ཐོགས།
ཁོ་ད་ལྟ་གཉིད་ཟིན།
ངས་གོམ་མཚམས་བཞག་ནས་ར་སྐོར་གྱི་སྒོ་གཏན་བརྒྱབ་མོ་ཐལ་མདོག་གི་འོད་
སྣང་ཁྲོད་མདུན་དུ་སྐྱོད་མཁའ་དབུགས་ལས་ཆར་དྲི་མཆེད་ནའང་ཆར་ཐིགས་ཙམ་ཡང་
བབས་མ་བྱུང་གསེར་དངུལ་མེ་ཏོག་གི་དྲི་ཞིམ་མེ་རའི་ལན་ཀན་བརྒྱུད་ནས་འཐུལ་མགོ་
བརྩམས་འཐུལ་མགོ་བརྩམས་མོ་མུན་ནག་གི་གསེབ་ཏུ་འཛུལ་བ་དང་ངས་མོའི་ཐྲིག་
ཐྲིག་གི་གོམ་སྒྲ་ཚོར་སྐབས་དེར།
ཁའེ་ཏི།
ང་ཐེམ་སྐས་འོག་བསྡད་ཅིང་ངས་མོའི་གོམ་སྒྲ་ཐོས་མི་ཐུབ་པར་གྱུར།
ཁའེ་ཏི།
དུས་དེར་ངའི་རྣ་ལམ་དུ་སླར་ཡང་མོའི་གོམ་སྒྲ་ལྷུང་ངས་ལག་པ་བསྲིངས་ནས་མོར་
རེག་རེག་བྱས་པ་ན་དྲོ་ཡང་མི་དྲོ་ལ་གྲང་ཡང་མི་གྲང་བར་སྣང་མོའི་གོན་པ་སྔར་
བཞིན་ཅུང་ཟད་ནེམ་ལ་འཁོར་འདུག
ཁྱོད་ད་ལྟ་ཁོར་དགའ་འམ།
མོས་དབུགས་ཡོད་ཚད་ཁོག་ལ་བཅུག་གལ་ཏེ་དབུགས་འབྱིན་རྔུབ་བྱས་རུང་ཧ་
ཅང་དལ་ལ་ཤིན་ཏུ་རྒྱང་རིང་གི་མཚམས་སུ་གནས་དང་མཚུངས།
ཁའེ་ཏི་ཁྱོད་ད་ལྟ་ཁོར་དགའ་འམ།
ངས་མི་ཤེས།
ཐལ་མདོག་གི་འོད་སྣང་ལས་གཞན་དངོས་པོ་མཐའ་དག་གི་གྲིབ་མ་ནག་པོ་དེ་རྫིང་
རུལ་དུ་བངས་པའི་ཁྱི་དང་བྱི་ལའི་རོ་ལ་ལྟ།
ངའི་རེ་བར་ཁྱོད་དངོས་གནས་འཆི་སོང་ན་སྙམ།
ཁྱོད་ཀྱིས་དེ་ལྟར་འདོད་དམ་ཁྱོད་ད་ལྟ་ཁྱིམ་ལ་མི་ལྡོག་གམ།
ཁྱོད་ཀྱིས་ད་དུང་ཡང་ཁོ་དྲན་བཞིན་ཡོད་དམ།
ངས་མི་ཤེས།
ང་ལ་ཤོད་དང་ཁྱོད་ཀྱིས་ད་ལྟ་ཅི་ཞིག་དྲན་བཞིན་ཡོད་དམ་ང་ལ་ལོབ་དང་།
དེ་ལྟར་མ་བྱེད་དེ་ལྟར་མ་བྱེད་ཁོན་ཏིང་།
ཁྱོད་ཀྱིས་ཁྱི་ཁ་ཚུམས་ཁྱོད་ཀྱིས་ཁྱི་ཁ་ཚུམས་ཁྱོད་ཀྱིས་གོ་སོང་ངམ་ཁྱོད་ཀྱིས་ཁྱི་ཁ་
ཚུམས་ཁྱོད་ཀྱིས་ཁྱི་ཁ་བཙུམ་ན་དགའ།
འོ་ཡ་ངས་ཁ་མ་གྲག་ན་ཆོག་འུ་གཉིས་ཀྱིས་གཞན་ཚང་མ་དཀྲོག་རྒྱུ་རེད།
ངས་ཁྱོད་གསད་རྒྱུ་ཡིན་ཁྱོད་ཀྱིས་གོ་སོང་ངམ།
འུ་གཉིས་སྤྱངས་ཤིང་ཡོད་སར་འགྲོ་འདི་གར་ཁོ་ཚོས་ཁྱོད་ཀྱི་སྐད་སྒྲ་ཐོས་རྒྱུ་རེད།
ངས་ཁྱོད་བོས་པ་མིན་ངས་ཁྱོད་བོས་པ་ཡིན་ནམ།
མིན་ཁ་རོག་གེར་སྡོད་དང་འུ་ཚོས་པན་ཅི་བསླང་ངེས་རེད།
ཁྱོད་ནང་དུ་སོང་ཁྱོད་ད་ལྟ་ཉིད་དུ་རེམ་མར་སོང་།
གལ་སྲིད་ང་ནང་ལ་སོང་ཚེ་ཁྱོད་ཀྱིས་ཅ་ཅོ་མི་སྒྲོག་པར་འཚལ་གང་ལྟར་ང་ནི་བུད
མེད་མ་རབས་ཤིག་ཡིན་ཁྱོད་ཀྱིས་ང་བཀག་ཀྱང་མི་ཁོགས་ངེད་གཉིས་ཀྱི་མགོ་ཐོག་ཏུ་
ངན་སྔགས་ཀྱི་གྲིབ་མས་ཁེབས་ཡོད་འདི་ནི་ངེད་གཉིས་ཀྱི་བྱས་འབྲས་མིན་ཤུ་སོང་
ཞིག་རེམ་མར་གཉིད་དུ་སོང་།
ཁྱོད་ཀྱིས་ང་བཙུན་ཚུགས་སྒོས་གཉིད་དུ་འཇུག་མི་ཐུབ་ངེད་གཉིས་ཀྱི་མགོ་ཐོག་ཏུ་
ངན་སྔགས་ཀྱི་གྲིབ་མས་གཡོགས་ཡོད།
མཇུག་མཐར་ངས་ཁོ་མཐོང་བྱུངྋཁོ་སྐྲ་བཞར་ཁང་དུ་སོང་མ་ཐག་ཕྱི་རོལ་ཏུ་ཡང་
ཡང་བལྟས་ངས་ཕར་བཅར་ནས་ཅུང་ཙམ་སྒུག
ངས་ཁྱོད་ཉིན་གཉིས་གསུམ་རིང་བཙལ་བ་ཡིན།
ཁྱོད་ཀྱིས་དུས་སྔ་མོ་ནས་ང་བཙལ་འདོད་པ་རེད་དམ།
ངས་ཁྱོད་ལ་ཚིག་འགའ་བཤད་རྒྱུ་ཡོད།
ངས་སྐད་ཅིག་ཉིད་ལ་དུ་བ་རྐང་གཅིག་དཀྲིས་པ་དང་མཐེ་བོང་འགུལ་ཙམ་གྱིས་
འབར་ཞུན་བསྒྲོན།
འདི་གར་སྐད་ཆ་བཤད་སྟབས་མི་བདེ་རེད་མ་རེད་ང་གནས་གང་དུ་ཁྱོད་ལ་ཐུག་
ན་འགྲིག
ང་ཁྱོད་ཀྱི་ཉལ་སར་སོང་ཆོག་ཁྱོད་མགྲོན་ཁང་དུ་སྡོད་པ་མ་ཡིན་ནམ།
མིན་དེ་གར་མི་འཚམ་ཁྱོད་ཀྱིས་ཆུ་ཕྲན་སྟེང་གི་ཟམ་པ་དེ་མི་ཤེས་སམ་འོ་ན་དེའི་
རྒྱབ་ལོགས་ཀྱི་གནས་གང་རུང་དུ།
ལོས་ཤེས་ཆོག་གི
དུས་ཚོད་གཅིག་གི་སྟེང་འགྲིག་གམ།
འགྲིག
ང་ཕྱིར་འཁོར་ནས་ལོག
ཁྱོད་ལ་སུན་པོ་བཟོས་སོང་།
ཧེ།
ང་འགྲོ་མཚམས་བཞག་སྟེ་ཕྱིར་བལྟས་བསློགས།
མོ་བདེ་མོ་ཡིན་ནམ།
ཁོས་ཁ་ཆི་ཚི་ལེན་གོན་ཞིང་བཟོ་ལྟ་ནི་ཟངས་ལྕགས་ཀྱིས་བརྡུངས་པ་དང་འདྲ།
མོར་ད་ལྟ་རོགས་རམ་བྱ་དགོས་ས་མཆིས་སམ།
ང་དུས་ཚོད་གཅིག་གི་སྟེང་གནས་དེར་ཁྱོད་ལ་བསྒུག
མོས་ངསT. P. ལ་དུས་ཚོད་གཅིག་གི་སྟེང “རྒྱལ་སྲས” དེར་སྒ་ཆས་བསྟད་པར་
བསྒོས་པ་ཐོས་མོས་ཐོག་ཐག་ཀུན་ཏུ་ལྟ་རྟོག་བྱེད་ཅིང་ངས་ཟ་མའང་བཟའ་མ་ཐུབ་མོ་
ཚུར་བརྒྱུགས་ནས་སླེབས།
ཁྱོད་སོང་ནས་ཅི་ཞིག་བྱ་རྩིས་ཡོད།
ཅི་ཡང་མེད་ང་རྟར་ཞོན་ནས་སྐོར་གཡེང་ཞིག་བྱ་འདོད་དེ་མི་ཆོག་གམ།
ཁྱོད་ཀྱིས་དོན་དག་ཅིག་བསྒྲུབ་རྩིས་རེད་དོན་དག་ཅི་ཞིག་ཡིན།
དོན་འདི་ཁྱོད་ལ་འབྲེལ་བ་མེད་འཕྱོན་མ་ཁྱོད་འཕྱོན་མ།
T. P. ཡིས “རྒྱལ་སྲས” ཁྲིད་དེ་གློ་སྒོ་ཡི་འགྲམ་དུ་འབྱོར།
ང་དེར་བཞོན་འདོད་མི་འདུག་ང་རྐང་ཐང་དུ་འགྲོ་རྒྱུ་ཡིན།
ང་ལྷས་རའི་འཁོར་ལམ་དེད་ནས་ར་སྒོར་བུད་པ་དང་དེ་ནས་སྲང་ཆུང་ཞིག་ཏུ་
དཀྱོགས་རྗེས་བང་གིས་རྒྱུག་ཟམ་སྣེར་མ་སླེབས་གོང་ཁོ་ཟམ་པའི་སྐྱོར་མར་ཁེན་ནས་
བསྡད་པ་མཐོང་ཁོས་རང་ཉིད་ཀྱི་ཞོན་རྟ་དེ་ནགས་ཁྲོད་དུ་བསྟད་འདུག་ལ་མགོ་བོ་ཚུར་
འཁོར་ནས་བལྟས་པའི་མུར་ལུས་ཕུང་ཡང་འདི་ཕྱོགས་སུ་བསེགས་ཡིན་ནའང་ང་ཟམ་
སྟེང་དུ་འབྱོར་ཏེ་གོམ་མཚམས་བཞག་པའི་ཚེ་ཁོས་ད་གཟོད་མགོ་བོ་ཡར་དགྱེ་ཞིང་
ལག་སྣེར་ཤིང་ཤུན་ཞིག་ཐོགས་པར་མ་ཟད་ལེབ་མོ་རེ་རེ་བཀོག་ནས་ཆུ་ནང་དུ་འཕེན་
པར་བྱེད།
ང་འདིར་ཡོང་དོན་ཁྱོད་ངེས་པར་གྲོང་རྡལ་འདི་དང་ཁ་འབྲལ་དགོས།
ཁོས་བསམ་གཟས་ནས་དལ་ལྷོད་ལྷོད་ངང་ཤིང་ཤུན་ལེབ་མོ་ཞིག་བཀོག་རྗེས་སླར་
ཡང་དལ་ལྷོད་ལྷོད་ངང་ཆུ་ནང་དུ་འཕངས་པ་དང་དེ་ཆུ་ཁར་གཡེང་ཞིང་འཕྱོ་བར་ཅེར།
ངས་ཁྱོད་ལ་བཤད་པ་ཡིན་ཁྱོད་ངེས་པར་གྲོང་རྡལ་འདི་དང་ཁ་འབྲལ་དགོས།
ཁོས་ང་ལ་ཞིབ་ཏུ་བལྟས།
མོས་ཁྱོད་མངགས་ནས་སྐད་ཆ་འདི་བཤད་དུ་བཅུག་པ་ཡིན་ནམ།
ངས་བཤད་པ་ཡིན་འདི་ནི་ངའི་ཨ་ཕས་བཅོལ་བ་མིན་ལ་གཞན་སུ་དང་གང་གིས་
ཀྱང་གདམས་པ་མིན།
ཉོན་དང་སྔུན་ལ་འདི་དག་མ་བཤད་ངས་ཤེས་འདོད་པ་ནི་མོ་བདེ་འམ་མི་བདེ་ཁྱིམ་
ནང་དུ་སུ་ཞིག་མོར་འཁང་བཞིན་ཡོད་དམ།
དོན་འདིའི་རིགས་ཁྱོད་ཀྱིས་སེམས་ཚེགས་བྱ་མི་དགོས།
དེའི་འཕྲོར་ངས་རང་ཉིད་ཀྱིས་འདི་ལྟར་བཤད་པ་ཐོས་ཁྱོད་དེ་རིང་ཉི་མ་མ་ནུབ་
གོང་གྲོང་རྡལ་འདི་དང་ཁ་མི་འབྲལ་རང་འབྲལ་ཡིན།
ཁོས་ཤིང་ཤུན་ཞིག་ཆུ་ནང་དུ་འཕངས་རྗེས་ཤིང་ཤུན་ལེབ་ཆེན་དེ་ཟམ་སྐྱོར་གྱི་སྟེང་
དུ་བཞག་ཁོས་བྱང་ཆ་ལྡན་པའི་ངང་དུ་རྐང་ཞིག་དཀྲིས་པ་དང་འབར་ཞུན་བསྒོས་རྗེས་
ཟམ་སྐྱོར་གྱི་ཕྱི་རུ་ཀྱི་ལི་ལི་འཁོར་བཞིན་ལྷུང་།
གལ་སྲིད་ང་མ་སོང་ན་ཁྱོད་ཀྱིས་ཇི་ལྟར་བྱ།
ཞིང་རིད་པར་མ་འདོད།
ངས་ཁྱོད་གསད་རྒྱུ་ཡིན་ཁྱོད་དང་བསྡུར་ན་ང་ཞི་མོ་ཞིག་དང་མཚུངས་པར་སྐམ་
དུ་བའི་ཀྱ་ཀྱུ་གཉིས་སུ་ཐོར་ཏེ་ཁོའི་སྣ་ཁུང་ནས་འཕྱུར་ཅིང་ཁོའི་མདུན་ཐད་དུ་གཡེང་།
ཁྱོད་ལོ་དུ་ཡིན།
ང་རིམ་གྱིས་འདར་མགོ་བརྩམས་ཤིང་ལག་ཟུང་གིས་སྐྱོར་མ་མནན་གལ་སྲིད་ངས་
ལག་པ་རྒྱབ་ལོགས་སུ་བསྐུངས་ཚེ་ཁོས་ཅི་ཡིན་གསལ་བོར་ཤེས་ངེས།
ངས་ཁྱོད་དོ་དགོང་འབྲལ་དགོས་པར་དུས་བཀག་བཅད་པ་ཡིན།
གསར་བུ་ཁྱོད་ཀྱིས་ཉོན་དང་ཁྱོད་ཀྱི་མིང་ལ་ཅི་ཟེར་པན་ཅི་ནི་གླེན་པ་དེ་རེད་
འོ་ན་ཁྱོད།
ཁོན་ཏིང་།
སྐད་ཆ་འདི་རང་བཞིན་གྱིས་ཐོན་པ་མ་གཏོགས་དོན་དུ་ངས་ཁོར་བཤད་འདོད་
གཏན་ནས་མེད།
ཁོན་ཏིང་།
ཉི་མ་ནུབ་རག་བར་ཁྱོད་ངེས་པར་འགྲོ་དགོས།
ཁོས་བག་ཕེབས་པའི་ངང་ཟམ་སྐྱོར་གྱི་སྟེང་ལ་དུ་ཐལ་སྤྲུགས་ཁོས་དེ་ལྟར་དལ་
བྲེལ་མེད་པར་ཞིབ་ཚགས་ཀྱིས་སྤྲུགས་དེ་ནི་ཞ་སྨྱུག་གཞོག་པ་དང་འདྲ་ད་ནི་ངའི་ལག་
པ་འདར་མཚམས་བཞག
ཉོན་དང་ཞ་ཞི་འདི་ལྟར་གཟབ་ནན་བྱེད་དོན་ཅི་མཆིས་འདི་ཡང་ཁྱོད་ཀྱི་བྱས་ཉེས་
མ་རེད་གལ་སྲིད་ང་མིན་རུང་སྐྱེས་པ་གཞན་ཞིག་ཡིན་ཐག་ཆོད་རེད།
ཁྱོད་ལ་སྲིང་མོ་ཡོད་དམ་མེད་ཁྱོད་ལ་ཡོད་དམ་མེད།
མེད་ཡིན་ནའང་བུད་མེད་ཐམས་ཅད་ཐ་ཤལ་ཡིན་པ་འདྲ་འདྲ་རེད།
ངས་ལག་ངར་ཕར་བརྐྱངས་ནས་ཁོར་གཞུས་ངས་ཁུ་ཚུར་དམ་དུ་བཅིངས་པ་སླར་
ཡང་ལྷོད་ཁོས་ལག་པ་འགུལ་བ་ང་ལས་ཀྱང་མགྱོགས་ལ་དུ་སྣེ་ཟམ་སྐྱོར་གྱི་ཕྱི་རོལ་ཏུ་
ཡེར་ངས་ལག་པ་གཞན་གཅིག་ཡར་བཀྱགས་པ་ན་ཁོས་གང་མགྱོགས་སྒོས་བཟུང་དུ་
སྣེ་ད་དུང་ཆུ་ངོས་སུ་མ་ལྷུང་གོང་ཁོས་ལག་པ་ཡ་གཅིག་གིས་ངའི་ལག་པ་གཉིས་ཀ་
བསྡམས་པ་དང་ལག་པ་གཞན་གཅིག་སྐད་ཅིག་ཉིད་དུ་སྟོད་གཡོགས་ཀྱི་མཆན་ཁུང་
ནང་བསྲིངས་ཁོའི་རྒྱབ་ལོགས་སུ་ཉི་འོད་གསེག་ཐད་དུ་འཕྲོས་ཤིང་བྱིའུ་ཞིག་ཉི་འོད་
ཕར་ཕྱོགས་ཀྱི་གནས་ངེས་མེད་དུ་གྲག་བཞིན་མཆིས་ང་ཚོས་བྱིའུ་དེ་མཚམས་མེད་ངང་
གྲག་པར་ཅེར་ཏེ་ཁོས་ངའི་ལག་ཟུང་རིམ་གྱིས་ལྷོད།
ཁྱོད་ཀྱིས་འདིར་ལྟོས།
ཁོས་ཟམ་སྐྱོར་སྟེང་ནས་ཤིང་ཤུན་ཞིག་བླངས་རྗེས་ཆུ་ནང་དུ་འཕངས་ཆུ་རྒྱུན་གྱིས་
ཤིང་ཤུན་ཁུར་ཏེ་རྒྱང་རིང་དུ་གཡེང་ཁོས་དཀྲུམ་མདའ་ལྷོད་ཀྱིས་བཏེགས་པའི་ལག་པ་
དེ་ཟམ་སྐྱོར་གྱི་སྟེང་དུ་བཞག་ང་ཚོ་དེ་ལྟར་སྒུག་ནས་བསྡད།
ད་ལྟ་ཁྱོད་ཀྱིས་རྒྱག་མི་ཐུབ།
རྒྱག་མི་ཐུབ་བམ།
དབེན་ཕྱིས་སུ་ངས་ད་གཟོད་བྱ་སྐད་དང་ཆུ་སྒྲ་ཐོས་ཁོས་མིག་ཐིག་ལ་མ་བླངས་པར་མེ་
མདའ་ཞིག་འཕངས་པས་ཤིང་ཤུན་དེ་མི་སྣང་བར་གྱུར་ཅིང་དེའི་འཕྲོར་ཤིང་ཤུན་ལེབ་མོ་
དུ་མར་བཤགས་ནས་ཆུ་ཁར་འཕྱོས་ཁོས་སླར་ཡང་མེ་མདའ་འཕངས་ཏེ་དངུལ་ཊམ་གྱི་
ཆེ་ཆུང་མེད་པའི་ཤིང་ཤུན་ལེབ་མོ་གཉིས་ལ་ཕོག་པར་གྱུར།
ངས་བལྟས་ན་ད་ཆོག་པར་གྱིས།
ཁོས་མདེལ་ཁོག་འཁོར་ལོ་མ་དེ་ཡང་ཡང་བསྐོར་ཅིང་མདའ་ཁར་གཏད་ནས་ཕུ་
ཞིག་བཏབ་པའི་ཚེ་དུ་སྔོན་ཕྲ་མོ་མཁའ་དབྱིངས་སུ་ཡལ་ཁོས་སླར་ཡང་མདེའུ་གསུམ་
བརྫངས་རྗེས་མདའ་ཁ་ཁོ་རང་ཉིད་ཕྱོགས་སུ་བསྐོར་ནས་ང་ལ་བྱིན།
ཅི་ཞིག་བྱེད་དམ་ངས་ཁྱོད་དང་མདའ་རྩལ་འགྲན་མི་འདོད།
ཁྱོད་ལ་དགོས་མཁོ་ཡོད་སྲིད་ཁྱོད་ཀྱིས་ད་ཅི་དོན་དག་ཅིག་བསྒྲུབ་རྒྱུ་ཟེར་བ་མིན་
ནམ་ངས་དཀྲུམ་མདའ་འདི་ཁྱོད་ལ་བྱིན་པ་ཡིན་ཁྱོད་ཀྱིས་ཀྱང་སྔོན་ཏག་ཏག་ལ་འདི་
བེད་གོ་ཆོད་པ་མཐོང་བ་རེད།
ཁྱོད་ཀྱི་དཀྲུམ་མདའ་དེ་ཕར་ཁྱེར།
ངས་ལག་པ་ཕར་བརྐྱངས་ནས་ཁོར་གཞུས་ཁོས་ངའི་ལག་ཚིགས་བཟུང་ནའང་
ངས་སྔར་བཞིན་ཤེད་ཤུགས་གང་ཡོད་ཀྱིས་ཁོར་གཞུ་འདོད་སྐྱེས་དེ་ལྟར་ཅུང་ཙམ་བགོར་
རྗེས་ངས་ནི་མདོག་ལྡན་ཤེལ་མིག་གྱོན་ནས་ཁོར་ལྟ་བ་དང་མཚུངས་ངས་རང་ཉིད་ཀྱི་
ཁྲག་རྒྱུན་ལྷོག་ལྷོག་ཏུ་ཁོལ་བ་ཐོས་པར་གྱུར་ཅིང་སླར་ཡང་ནམ་མཁའ་དང་ནམ་མཁའི་
མདུན་གྱི་ཡལ་ག་གཞན་ཡང་ཡལ་ག་བརྟོལ་ནས་གསེག་ཐད་དུ་འཕྲོས་པའི་ཉི་འོད་
མཐོང་ཁོས་ང་བསྡམས་ནས་དྲང་བོར་དགྱེ་རུ་བཅུག
འདི་སྔོན་ཁྱོད་ཀྱིས་ང་ལ་གཅར་བ་རེད་དམ།
ངས་ཁྱོད་ཀྱི་སྐད་ཆ་ཐོས་མ་སོང་།
ཅི་ཟེར།
ཡིན་ངས་ཁྱོད་ལ་གཅར་བ་ཡིན་ད་ལྟ་ཚོར་བ་ཅི་འདྲ་རེད།
ཅི་ཡང་མ་རེད་ཁྱོད་ཀྱིས་ང་ཐོངས་ཤིག
ཁོས་ང་བཏང་བ་དང་ང་ཟམ་སྐྱོར་ལ་བསྙེས་ནས་བསྡད།
ཁྱོད་ལ་ཅང་མ་བྱུང་ངམ།
ང་ལ་ཁ་ཡ་བྱ་མི་དགོས་ང་ཧ་ཅང་བཟང་།
ཁྱོད་རང་སྟེང་གིས་ཡུལ་ལ་ལྡོག་ཐུབ་བམ།
ཕར་སོང་དང་ང་ཁེར་མོར་འདུག་རྒྱུ་ཡིན།
ཁྱོད་ཕལ་ཆེར་འགྲོ་མི་ཐུབ་པ་འདྲ་ངའི་རྟར་ཞོན་དང་ཆོག
མི་ཞོན་ཁྱོད་རང་སར་སོང་།
ཁྱོད་ཡུལ་ལ་སླེབས་རྗེས་ཐུར་མདའ་སྔ་རུའི་སྟེང་བརྒྱུས་ནས་ཐོངས་དང་དེ་རང་
འགུལ་ངང་རྟ་རར་ལྡོག་སྲིད།
ང་ལ་ཁ་ཡ་བྱ་མི་དགོས་ཁྱོད་རང་སར་སོང་ང་ལ་ཁ་ཡ་བྱ་མི་དགོས།
ང་ཟམ་སྐྱོར་ལ་བསྔས་ནས་ཆུ་བོར་བལྟས་ངས་ཁོས་རྟ་ཕོ་བཀྲོལ་ཅིང་བཞོན་ནས་
འགྲོ་བ་ཐོས་ཡུད་ཙམ་གྱི་རྗེས་སུ་ངའི་རྣ་ལམ་དུ་ཆུ་བོའི་ཤག་སྒྲ་མ་གཏོགས་ཅི་ཡང་མ་
ལྷུང་ཡང་ཕྱིས་སུ་བྱ་སྐད་ལྷང་ལྷང་གྲག་པ་གོ་ང་ཟམ་སྟེང་ནས་མར་བབས་ཏེ་ལྗོན་ཤིང་
ཞིག་གི་གཤམ་དུ་ཙོག་ཅིང་སྒལ་གཞུང་དང་མགོ་བོ་གཉིས་ལྗོན་ཤིང་ལ་བསྙེས་ནས་མིག་
ཟུང་བཙུམས་ཉི་འོད་ཡུག་གཅིག་ཡལ་གའི་གསེང་ནས་ངའི་མིག་ལྕིབས་སྟེང་བབས་ང་
ཕར་ཨོང་ནུར་ཅུང་ཙམ་སྟེག་པའི་མུར་སྔར་བཞིན་ལྗོན་ཤིང་ལ་ཁེན་ནས་བསྡད་ངས་
སླར་ཡང་བྱ་སྐད་དང་ཆུ་སྒྲ་ཐོས་དེའི་འཕྲོས་སུ་ཡོད་ཚད་ང་དང་རྒྱང་ཐག་བཀྱེད་པ་ལྟར་
ངས་ཅི་དང་གང་ཡང་ཚོར་མ་བྱུང་འཁྱོལ་དཀའ་བའི་ཉིན་མཚན་དེ་དག་བརྒྱུད་པའི་
མཐར་ད་ལྟ་ང་ལྡོག་སྟེ་བག་ཕེབས་སུ་གྱུར་སྐབས་དེར་གསེར་དངུལ་མེ་ཏོག་གི་དྲི་ཞིམ་
དེ་མུན་ཁྲོད་ནས་འཇུར་འོངས་ཏེ་ངའི་ཉལ་ཁང་དུ་འཛུལ་ཐ་ན་ང་བཙན་ཚུགས་ཀྱིས་
གཉིད་ཐབས་བྱས་འོན་ཀྱང་དུས་ཡུན་ངེས་ཅན་བགོར་པའི་ཚེ་ཁོས་ང་ལ་གཏན་ནས་
གཅར་མེད་པ་རྟོགས་ཁོས་ང་ལ་གཅར་པ་ཡིན་ཞེས་རྫུན་གཏམ་པའང་དོན་དུ་མོའི་རྒྱུ་
མཚན་གྱིས་རེད་ང་ནི་བུ་མོ་ལོ་ཆུང་ཞིག་དང་མཚུངས་པར་མགོ་ཡོམ་འཁོར་པར་གྱུར་དེ་
ལྟར་ན་ཡང་ཅི་སྐྱོན་ང་ལྗོན་ཤིང་འོག་ཙོག་ཅིང་ཁྲ་ཁྲ་རིག་རིག་གི་ཉི་འོད་ཀྱིས་ཡལ་ག་
ཕྲ་མོར་ཐོགས་པའི་ལོ་མ་ལྟར་ངའི་འགྲམ་པར་བྱིལ་བྱིལ་བྱེད་ངས་ལྷུང་ལྷུང་གི་ཆུ་བོར་
ཉན་པ་ལས་རྟ་ཕོའི་རྨིག་སྒྲ་ཇི་ལྟར་རྩུབ་རུང་གཞན་གང་ལའང་འདང་མ་བརྒྱབ་ང་དེ་
གར་ཙོག་ནས་མིག་ཟུང་བཙུམས་པ་ན་རྟ་ཁ་བྱེ་མར་བསྒགས་པའི་སག་སག་གི་སྒྲ་གྲག་
པའི་མུར་སླར་ཡང་འདུར་རྒྱུག་བྱེད་པའི་གོམ་སྒྲ་རྣ་ལམ་དུ་གཤགས་དེའི་ཚེ་མོས་བྲེལ་
ཚུབ་ངང་ངའི་ལག་པར་རེག་པ་ཚོར།
གླེན་པ་གླེན་པ་ཁྱོད་ལ་རྨས་ཕོག་གམ།
ངས་མིག་ཁ་འབྱེད་དུས་མོའི་ལག་ཟུང་གིས་ངའི་གདོང་བར་རེག་རེག་བྱེད་ཀྱིན་འདུག
ངས་ཁྱོད་ཚོ་གནས་གང་དུ་ཡོད་པ་མ་ཤེས་ཕྱིས་སུ་ད་གཟོད་མདའ་སྐད་གོ་བ་ཡིན་
ངས་ཁྱོད་ཚོ་གནས་གང་དུ་མཆིས་པ་གཏན་ནས་མ་ཤེས་བློ་ཡུལ་ལས་འདས་པ་ཞིག་ལ་
ཁོ་དང་ཁྱོད་གཉིས་ལྐོག་བྲོས་བརྒྱབ་ནས་ཕན་ཚུན་དོ་བསྡོས་པ་རེད་འདུག་ཁོས་འདི་
ལྟར་བྱས་པ་ངའི་དྲན་ཚོད་ལས་བརྒལ།
མོའི་ལག་ཟུང་གིས་ངའི་མགོ་བོ་བསྡམས་ནས་ཤེད་ཤུགས་གང་ཡོད་སྒོས་ལྗོན་
ཤིང་དེར་རྡུང་།
མིན་མིན་དེ་ལྟར་མ་བྱེད།
ངས་མོའི་ལག་ཚིགས་ལ་འཇུས།
རེ་ཞིག་སྡོད་དང་མི་རྡུང་རོགས།
ངས་ཁོས་ཁྱོད་ལ་མི་གཅར་བ་ཤེས་ངས་ལོས་ཤེས།
མོས་སླར་ཡང་ངའི་མགོ་བོ་ལྗོན་ཤིང་ལ་བརྡུང་དུ་འཇུག་པར་བརྩམས།
ངས་ད་ཅི་ཁོར་ད་ནས་བཟུང་ང་བཙལ་དུ་ཡོང་མི་དགོས་ཟེར་བ་ཡིན་ངས་ཁོར་
དེ་ལྟར་བཤད་སོང་།
མོས་ཅི་ནུས་ཀྱིས་ལག་ཚིགས་ང་ལས་ཐར་ཐབས་བྱས།
ང་ཐོངས་ཤིག
དེ་ལྟར་མ་བྱེད་ང་ཁྱོད་ལས་སྟོབས་ཆེ་དེ་ལྟར་མ་བྱེད།
ང་ཐོངས་དང་ངས་ངེས་པར་ཁོར་རྗེས་འདེད་བཏང་སྟེ་ཁོ་དང་འབྲེལ་བ་གཅད་རྒྱུ་
ཡིན་ཁོན་ཏིང་ངས་ཁྱོད་ལ་ཞུ་བ་བྱེད་ང་ཐོངས་ཤིག
གློ་རྡེག་ཏུ་མོས་འཕག་འཚག་མི་བྱེད་ལ་མོའི་ལག་ཚིགས་ངང་གིས་ལྷོད།
འགྲིག་གི་ངས་ཁོར་བཤད་དེ་ང་ལ་ཡིད་ཆེས་བྱར་བཅུག་ཆོག་ཐེངས་རེ་རེར་ཁོ་
ངའི་སྐད་ཆར་ཡིད་ཆེས་ན་འགྲིག
ཁའེ་ཏི།
མོས “རྒྱལ་སྲས” བསྟད་མི་འདུག་པས་དུས་ངེས་མེད་དུ་ཕྱིར་འབྲོ་བར་ངེས་གལ་
སྲིད་དྲན་ཚུལ་དེ་འདྲ་ཡོད་ཚེ།
ཁོ་ནམ་ཡང་ངའི་སྐད་ཆར་ཡིད་ཆེས་ཡོད།
ཁྱོད་ཁོར་དགའ་འམ་ཁའེ་ཏི།
ང་ཅི་ཞིག
མོས་ང་ལ་ཅེར་ནས་བསྡད་རིམ་བཞིན་ཉམས་འགྱུར་མ་ལུས་མོའི་མིག་ཀོང་ལས་
ཡལ་ཏེ་རྡོ་བརྐོས་ཀྱི་མིག་ཟུང་དང་འདྲ་བར་སྟོང་པ་ཉིད་དུ་གྱུར་ཅིང་སྟོང་པའི་
ངང་ལ་གཟུགས་ཐམས་ཅད་མི་ཟིན་ལ་གཡོ་འགུལ་ཅི་ཡང་བྲལ།
ཁྱོད་ཀྱི་ལག་པ་ངའི་མགྲིན་པར་ཞོག་ཅིག
མོས་ངའི་ལག་པར་འཇུས་ནས་མོའི་མགྲིན་པར་དམ་དུ་སྦྱར།
ད་ལྟ་ཁོའི་རུས་མིང་ང་ལ་ཤོད།
ཏ་ཨར་ཏུན་ཨེ་མི་སི།
ངས་ཁྲག་རྒྱུན་ཁོལ་མ་ཞིག་མོའི་མགྲིན་པར་ཛ་དྲག་དང་མགྱོགས་མྱུར་གྱིས་རྒྱུ་བ་ཚོར།
ད་དུང་ཐེངས་གཅིག་ཤོད།
མོའི་ངོ་གདོང་ནགས་རྫུབས་སྟུག་པོའི་ཁྲོད་ཕྱོགས་དེ་གར་ཉི་འོད་གསེག་ཐད་དུ་
ལྗོན་ཤིང་རྩེར་འཕྲོས་ཤིང་བྱ་བྱིའུ་སྔར་བཞིན་གནས།
ད་དུང་ཐེངས་གཅིག་ཤོད།
ཏ་ཨར་ཏུན་ཨེ་མི་སི།
མོའི་ཟུངས་ཁྲག་མུ་ནས་མུར་རོ་སྟོད་རྒྱུ་ཞིང་ངའི་སྙིམ་པའི་ནང་ལན་རེ་ལན་རེར་
ཟུངས་ཁྲག་ཁོལ་མ་མུ་མཐུད་དུ་རྡོལ་ཞིང་། དུས་ཡུན་རིང་བོར་མཚམས་མ་ཆད།
ཡིན་ནའང་ངའི་ངོ་གདོང་གྲང་ཅང་ཅང་ཨ་ན་མ་ན་ཐེངས་གཅིག་ཤི་བ་དང་མཚུངས།
ངའི་མིག་འབྲས་དང་མཛུབ་མོའི་ཕྲལ་མཚམས་སུ་སླར་ཡང་ན་ཟུག་དྲག་ཏུ་ལྡང་། ངས་
ཧྲི་ལི་ཧྥུ་ཡིས་ཆུ་འཐེན་བསྐོར་བའི་སྒྲ་ཐོས་ཐུབ། དེ་ནས་ཁོས་ཀ་ཏོ་ར་བསྣམས་ཏེ་ཕྱིར་
ལོག གནམ་འོད་རབ་རབ་ཅིག་ཀ་ཏོ་རའི་ནང་ཕར་འཁྱུག་ཚུར་འཁྱུག་བྱེད། ཀ་ཏོ་ར་
དེའི་ཁར་སེར་ཐིག་ཅིག་ཡོད་པ་ནི་མདོག་ཡལ་བའི་དབུགས་ལྒང་ལྟ་བུར་སྣང་། ཕྱིས་སུ་
ངའི་དེའི་ནང་ལྡོག་གཟུགས་ལྷུང་། ངས་དེའི་ནང་ནས་རང་ཉིད་ཀྱི་ངོ་གདོང་གསལ་བོར་
མཐོང་ན་སྙམ།
“ཁྲག་ཆོད་དམ།” ཧྲི་ལི་ཧྥུ་ཡིས་བཤད་རྒྱུར། “རས་ཡུག་དེ་ང་ལ་བྱིན་དང་།” ཁོས་
དེ་ངའི་ལག་ནས་བླང་ན་བསམས།
“སེམས་ཆུང་།” ངས་བཤད་རྒྱུར། “ང་རང་གིས་ལེན། འོ་ལེ། ཕལ་ཆེར་ཆད་
འདུག” ངས་སླར་ཡང་རས་ཡུག་དེ་ཀ་ཏོ་རར་བངས་པ་ན། དབུགས་ལྒང་དེ་ཞི་བར་
གྱུར། རས་ཡུག་སྟེང་གི་ཁྲག་རྗེས་ཆུ་ནང་དུ་ཟགས། “ང་ལ་རས་ཡུག་གཙང་མ་ཞིག་
ཡོད་ན་བསམས།”
“རབ་ཡིན་ན་སྐམས་ཤ་རློན་པ་ཞིག་མིག་སྟེང་དུ་གླན་པས་བཟང་།” ཧྲི་ལི་ཧྥུ་ཡིས་
བཤད་རྒྱུར། “འགྲིག་མ་སོང་། སང་ཉིན་ཁྱོད་ཀྱི་མིག་མཐར་ནག་ཐིག་ཅིག་མི་འབབ་
རང་འབབ་རེད། གཏེ་བོ་དེ།”
“ངས་ཀྱང་ཁོར་རྨ་ཁ་བཏོད་པ་རེད་དམ།” ངས་ལག་ཕྱིས་བཙིར་ཏེ། ཚི་ལེན་སྟེང་
གི་ཁྲག་ཤུལ་གཙང་མར་ཕྱིས་ན་བསམས།
“འདི་ཁྱོད་ཀྱིས་འབྱིད་མི་ཐུབ།" ཧྲི་ལི་ཧྥུ་ཡིས་བཤད་རྒྱུར། “ཁྱོད་ཀྱིས་ལྭ་བ་
འཁྲུད་སར་བསྐྱལ་དགོས། ཆོག་གི ལག་ཕྱིས་མིག་ཐོག་ལ་གློན་དང་། དེ་ལྟར་བྱས་ན་
ལྷག་ཏུ་བཟང་།”
“ངས་ཀར་ཀོར་རེ་གཉིས་གཙང་སེལ་བྱས་ཀྱང་ཆོག” ངས་དེ་ལྟར་བཤད།
ཡིན་ནའང་རྔོ་ཅི་ཡང་མ་ཐོགས། “ངའི་གོང་དཀྲིས་ཀྱི་ཚུགས་ཀ་ཅི་འདྲར་ལོག་འདུག”
“ངས་ཀྱང་བཤད་མི་ཤེས།” ཧྲི་ལི་ཧྥུ་ཡིས་བཤད་རྒྱུར། “མིག་ཐོག་ལ་གློན་དང་།
འདི་ལྟར། ”
བཅོས་མེད་དམ།
“སེམས་ཆུང་།” ངས་བཤད་རྒྱུར། “ང་རང་གིས་གནོན་ཤེས། ངས་ཁོར་ཅི་ཡང་
“ཁྱོད་ཀྱིས་ཁོར་རེ་གཉིས་གཞུས་ཡོད་ཀྱང་སྲིད། གང་ལྟར་སྐབས་དེར་ངས་ཡང་
མིན་ན་ཕྱོགས་གཞན་ལ་བལྟས་པ་དང་ཡང་མིན་ན་མིག་རྡེབ་པར་ཁེལ་པ་རེད། ཡིན་
ནའང་ཁོས་ཁྱོད་ལ་གཅར་རྡུང་སྐོར་གསུམ་བྱས་ཏེ། ཁྱོད་འབྲོ་ས་སྐུང་ས་མེད་པར་བཏང་།
ཁྱོད་ཀྱིས་ཅིའི་ཕྱིར་ཁུ་ཚུར་ཕྱར་ནས་ཁོ་དང་འཛིང་རེས་བྱས་སམ། གླེན་རྒན་ཁྱོད། ད་ལྟ་
ཅི་འདྲ་རེད།”
“ཧ་ཅང་བཟང་།” ངས་བཤད་རྒྱུར། “ང་ཚི་ལེན་གཙང་སེལ་བྱ་མི་ཐུབ་པར་
སེམས་ཁུར་ཆེ།”
“ཧེ། གོན་པ་དེར་སེམས་ཁུར་མ་བྱེད། ཁྱོད་ཀྱི་མིག་ད་དུང་ན་འམ།”
“སྐྱོན་ཅི་ཡང་མི་འདུག” ངས་དེ་ལྟར་བཤད། མཐའ་སྐོར་གྱི་ཡོད་ཚད་སྨུག་
མདོག་ཏུ་ལོག་ཅིང་ཡ་ཡོ་ཅི་ཡང་བྲལ། ཁང་བའི་ངོ་གྱང་གི་སྟེང་དུ། ནམ་མཁའི་ཁ་དོག
ལྗང་ཁུ་ནས་སེར་པོར་གྱུར་ལ། རླུང་བུ་ཀུན་ནས་འཇགས། དུ་ཁུང་ནས་དུ་བ་ཀྱ་ཀྱུ་དགུང་
སྔོན་དབྱིངས་ལ་ཟུག ངས་སླར་ཡང་ཆུ་འཐེན་གྱི་སྒྲ་ཐོས་པར་གྱུར། སྐྱེས་པ་ཞིག་གིས་ཆུ་
ཟོམ་ཐོགས་ནས་བཟེད་ཅིང་། ཆུ་འཐེན་གནོན་ཞོར་ཕྱིར་འཁོར་ནས་ང་ཚོར་བལྟས། བུད་
མེད་ཅིག་སྒོ་ཁ་བརྒྱུད་ནའང་། ཕྱི་རོལ་ཏུ་ལྟ་ཙམ་ཡང་མི་བྱེད། ནོར་ཞིག་གིས་གནས་
གང་ཡིན་མི་ཤེས་མོད་ངུར་སྒྲ་སྒྲོག་པ་ངའི་རྣ་ལམ་དུ་སོན།
“ཆོག་གི" ཧྲི་ལི་ཧྥུ་ཡིས་བཤད་རྒྱུར། “ཁྱོད་ཀྱི་གོན་པ་དེ་གཡུགས་ཤོག ལག་ཕྱིས་
མིག་ཁར་གློན་དང་། སང་ཞོགས་ངས་ཁྱོད་ཀྱི་ཚི་ལེན་དེ་འཁྲུད་ཁང་དུ་བསྐྱལ་ཆོག”
“འོ་ཡ། ང་ལ་འགྱོད་པ་རྟས་མི་ཟིན་པ་སྐྱེས། ཉུང་མཐར་ཡང་ངས་ཁྲག་ཐིགས་ཁ་
ཤས་ཁོའི་གོན་པའི་སྟེང་བཞུར་དུ་བཅུག་ཡོད་ན་བཟང་།”
“གཏེ་བོ་དེ།” ཧྲི་ལི་ཧྥུ་ཡིས་དེ་ལྟར་བཤད། སི་པོ་ཐི་ཁང་བའི་ནང་ནས་ཕྱིར་ཐོན་
ཏེ་ལྷས་ར་བརྒྱུད། ཁོས་ཕལ་ཆེར་ནང་རོལ་ཏུ་བུ་མོ་དེ་དང་ཁ་བརྡ་གློད་ཡོད་ལས་ཆེ། ཁོས་
དོགས་པ་དང་བརྩེ་བྲལ་གྱི་མིག་མདངས་ཀྱིས་ང་ལ་ཞིབ་ལྟ་བྱས།
“ཧིན། ཞི་ལི།” ཁོས་དེ་ལྟར་བཤད་ཞོར་ང་ལ་སླར་ཡང་ཞིབ་ལྟ་ཐེངས་ཤིག་བྱས།
“ཁྱོད་ཀྱིས་སྣང་བ་སྐྱིད་པའི་ཕྱིར། སྲོག་བསྡོས་པ་རེད་ཨང་། ཐོག་མར་ཞི་མོ་ལོ་ཆུང་
བསླུས། དེ་ནས་གཞན་དང་འཛིང་རེས་བརྒྱབ། སྔོན་ཆད་གུང་གསེང་གི་སྐབས་སུ་ཁྱོད་
རྩེད་མོ་གང་དག་ལ་གཡེངས་པ་ཡིན། གཞན་གྱི་ཁང་བ་མེར་བསྲེགས་པ་ཨེ་རེད།”
“ང་ལ་སྐྱོན་ཅི་ཡང་མི་འདུག” ངས་བཤད་རྒྱུར། “ལྕམ་མོ་པུ་ལ་ཐེ་ཡིས་ཅི་
བཤད་ཐལ།”
“མོས་ཅེ་ལ་ཏི་ཡིས་ཁྱོད་ཁྲག་ལ་བསྒྲེས་པར་བཀའ་བཀྱོན་གནང་བཞིན་འདུག
རྗེས་མར་ཁྱོད་རིག་ན། དེའི་དོན་དུ་ཁྱོད་ལའང་སྡིགས་མོ་བྱ་ཁོ་ཐག་རེད། མོས་རྡུང་རེས་
བརྒྱག་པར་ཁ་ཡ་མི་བྱེད་མོད། འོན་ཀྱང་ཁྲག་བཞུར་བ་དེས་མོར་སུན་སྣང་བཟོས་འདུག
ཁྱོད་ཀྱིས་རང་ཉིད་ཀྱི་ཁྲག་གཅོད་ཅི་ཐུབ་བྱས་ན་མི་འགྲིག་གམ། དེས་མོའི་སེམས་
ཁོང་དུ་ཁྱོད་ཀྱི་གོ་གནས་དོང་ཞབས་ལ་ལྷུང་དུ་བཅུག་སོང་། ད་ལྟ་ཁྱོད་ཀྱི་ཚོར་བ་ཅི་
འདྲ་རེད།”
“ལོས་བདེན།” ཧྲི་ལི་ཧྥུ་ཡིས་བཤད་རྒྱུར། “གལ་སྲིད་ཁྱོད་པུ་ལན་ཐི་ཚང་གི་སྐྱེ་
བ་མ་བླངས་ཚེ། ཡང་མིན་ན་པུ་ལན་ཐི་ཚང་དང་ཁྱི་སྤྱང་ངན་འབྲེལ་བྱ་དགོས་ལ། ཡང་
མིན་ན་ར་རོ་བར་བཟི་རྗེས་ཁོ་ཚང་དང་རྡུང་རེས་བརྒྱག་པ་ལས་ཐབས་གཞན་མ་མཆིས།
གང་ལྟར་རྔ་ཇི་ལྟར་བརྡུངས་ན་འཆམ་དེ་ལྟར་སྟེག་དགོས།”
“བདེན་པ་བདེན་རྐྱང་རེད།” སི་པོ་ཐི་ཡིས་བཤད་རྒྱུར། “འོན་ཀྱང་ངས་བལྟས་ན་
ཁོན་ཏིང་བཟི་མེད་པ་འདྲ།”
“ཁོ་བཟི་མེད།” ཧྲི་ལི་ཧྥུ་ཡིས་བཤད་རྒྱུར། “ཁྱོད་བཟི་ན་མ་གཏོགས་གཏེ་བོ་དེ་
དང་རྡུང་རེས་བརྒྱག་པའི་སྙིང་རུས་མེད་དམ།”
“ཧོ། ཁོན་ཏིང་ཤ་ཉོག་རུས་ཉོག་ཏུ་བཏང་བར་བལྟས་ཚེ། ང་ནི་ར་རོ་གསུམ་པར་
གྱུར་ན་མ་གཏོགས་ཁོ་དང་འཐབ་མི་ཕོད། ཅེ་ལ་ཏི་ཡིས་དྲག་རྩལ་དེ་གང་ནས་སྦྱངས་
པ་རེད།"
“ཁོ་ཉིན་གྲངས་བཞིན་མའེ་ཁི་སྦྱོང་བརྡར་འཛིན་གྲྭར་འགྲོ་ཡིན་འདུག" ངས་དེ་
ལྟར་བཤད།
“བདེན་ནམ།” སི་པོ་ཐི་ཡིས་བཤད་རྒྱུར། “ཁོ་དང་ལག་འདྲེ་དུས་ཁྱོད་ཀྱིས་
གནས་ཚུལ་འདི་ཤེས་སམ།
“ངས་ཅི་ཡང་མི་ཤེས།” ངས་བཤད་རྒྱུར། “ངས་བལྟས་ན་དེ་ལྟར་རེད་བསམས་
བྱུང་། ངོ་མ།”
ལག་ཕྱིས་ད་དུང་བང་ན་བཟང་། ཧྲི་ལི་ཧྥུ་ཡིས་བཤད་རྒྱུར། “ང་སོང་ནས་ཆུ་
དྭངས་མོ་ཞིག་འཁྱེར་ཡོང་ངམ།”
“འདི་ལྟར་འགྲིག་འདུག” ངས་དེ་ལྟར་བཤད། ངས་སླར་ཡང་ལག་ཕྱིས་སྦངས་
རྗེས་མིག་ཁར་གླན། “ངའི་རེ་བར་ཚི་ལེན་དེ་ཅི་ཞིག་གིས་གཙང་འཁྲུད་བྱས་ན་སྙམ།”
སི་པོ་ཐི་ཡིས་སྔར་བཞིན་ང་ལ་རྟོག་ཅིང་མཆིས།
“ཝེ།” ཁོས་བཤད་རྒྱུར། “ད་ཅི་ཁྱོད་ཀྱིས་ཅིའི་ཕྱིར་ཁོར་ལག་འགུལ་བ་ཡིན་ནམ།
ཁོས་ཅི་ཞིག་བཤད་སོང་།”
“ངས་མི་ཤེས། ངས་ཀྱང་ལག་འགུལ་བའི་རྒྱུ་མཚན་མི་ཤེས།”
“ངས་ཤེས་པ་ནི་ཁྱོད་གློ་རྡེག་ལ་ཡར་ལྡིང་སྟེ། ‘ཁྱོད་ལ་སྲིང་མོ་ཡོད་དམ། ཁྱོད་
ལ་ཡོད་དམ’ ཞེས་སྐད་ཅོར་བརྒྱབ་པ་ན། ཅེ་ལ་ཏི་ཡིས་མེད་ཟེར། དེ་བས་ཁྱོད་ཀྱིས་
ཁོར་ལག་བསྲིངས་པ་རེད། ངས་མཉམ་པར་བཞག་པའི་ཚེ་ཁྱོད་ཀྱིས་ཁོར་ཧུར་རེར་ཅེར་
འདུག ཡིན་ནའང་ཁྱོད་ཀྱིས་གཞན་དག་ལ་རྣ་བ་གཡར་མ་སོང་། སྐད་ཅིག་མའི་རིང་ལ་
འཕག་འཚག་བྱེད་བཞིན་ཁོར་སྲིང་མོ་ཡོད་མེད་དྲིས།”
“ཨ། ཁོས་ནམ་རྒྱུན་ལྟར་ཅི་འདོད་གང་འདོད་ལབ་སོང་།” ཧྲི་ལི་ཧྥུ་ཡིས་བཤད་
རྒྱུར། “ཁོས་བུད་མེད་ཇི་ལྟར་བཀུག་པའི་སྐོར་འུད་བརྗོད་བྱས། ཁྱོད་ཀྱིས་ད་དུང་མི་ཤེས་
སམ། གལ་སྲིད་བུད་མེད་ཅིག་ཁོའི་སྔུན་ན་ཡོད་ཚེ་ནམ་ཡང་དེ་ལྟར་རེད། ཁོས་འདོ་མེད་
ཀྱི་གཏམ་དང་ཁུངས་མེད་ཀྱི་རྫུན་རྐྱང་རྐྱང་བཤད་དེ། མོ་ཚོས་ཅི་ཡིན་གང་ཡིན་རྟོགས་
ཐབས་བྲལ། ཁོས་ང་ཚོར་ལབ་བརྒྱབ་དོན། ཁོས་ནུབ་ཀྱི་རྒྱ་མཚོ་ཆེན་མོར་གཞོན་ནུ་མ་
ཞིག་དང་ཞབས་བྲོ་ཁང་དུ་དུས་ཆད་བཏབ་མོད། འོན་ཏང་ཁོ་ཁ་དན་ཚིག་ལ་མ་གནས་
པར་གཞོན་ནུ་མ་དེ་སྟོང་སྒུག་བྱེད་དུ་བཅུག་སྟེ། རང་ཉིད་མགྲོན་ཁང་དུ་ལོག་ནས་གཉིད་
སྟུག་པོར་རོལ། མལ་ཁྲིའི་སྒང་དུ། གཞོན་ནུ་མ་དེའི་དོན་དུ་སེམས་ཁུར་ཅུང་ཟད་སྐྱེས་
དོན་ནི། ཁོས་གཞོན་ནུ་མ་དེའི་འདོད་པ་མ་བསྐངས་པས་ཡིན་ཟེར། དེའི་འཕྲོར་མི་ལུས་
ཀྱི་མཛེས་པ་གླེངས་ཤིང་། འཇིག་རྟེན་གྱི་སྡུག་བསྔལ་མཐའ་དག་དེ་ལས་བསྐྱེད་པར་
བཤད། དེ་མིན་བུད་མེད་རྣམས་ནི་བརྐམ་ཆགས་ཆེ་ཞིང་མལ་ཁྲིའི་སྟེང་གན་རྐྱལ་དུ་
ཉལ་བ་ལས་གཞན་ཅི་ཡང་མི་ནུས་པར་བརྗོད། ལི་ཏ་ལྗོན་ཚལ་དུ་བསྐུངས་ཏེ་ངུ་ངག་
འདོན་བཞིན་འཁུན་སྒྲ་འབྱིན་ཞོར་ཁྲུང་ཁྲུང་དེ་བསླེབ་པར་སྒུག ཧ་གོ་སོང་ངམ། ཁྱི་
སྐྱག་དེ། ངས་ཀྱང་གཅར་ན་འདོད། ཡིན་ནའང་། གལ་སྲིད་ངའི་ཐོག་ལ་བབས་ཚེ། ངས་
ཁོའི་ཨ་མའི་ཆང་སླེ་དེ་ཕྱར་ནས་ཁོའི་མགོ་ཐོག་ཏུ་བསྐོན་པར་ངེས།”
“འོ།” སི་པོ་ཐི་ཡིས་བཤད་རྒྱུར། “ཁྱོད་ནི་བུད་མེད་སྐྱོབ་པའི་དཔའ་བོ་ཞིག་རེད།
གསར་བུ། ཁྱོད་ཀྱི་རྣམ་འགྱུར་འདིར་གུས་བཀུར་བྱ་འོས་པ་ལས་གཞན་སྐྲག་སྣང་ཞིག་
ཀྱང་འབྱུང་།” ཁོས་འཕྱ་དམོད་ཀྱི་ཉམས་དང་བཅས་ང་ལ་ཅེར། “ངའི་གནམ་རྒན་མ་
ཡ།” ཁོས་དེ་ལྟར་བཤད།
“ངས་ཁོར་ལག་འགུལ་བས་ད་ལྟ་ནོངས་འགྱོད་སྐྱེས།” ངས་བཤད་རྒྱུར། “ངའི་
ཚུགས་ཀ་འཆོལ་འདུག འདི་ལྟར་སོང་ནས་དགོངས་དག་ཞུས་ན་འོས་མེད་མ་རེད་དམ།”
“ངའི་བསམ་ཚུལ་ལ་ཁོ་ཕྱིར་སོང་ན་རེད། དེ་ལྟར་ན་ཁོ་ཚོས་ཁོ་འཛིང་རེས་བརྒྱབ་
ཀྱང་སྐྱེས་པ་ཕོ་ཡི་རང་ཚུགས་བཟུང་བ་ཤེས་ཐུབ།” སི་པོ་ཐི་ཡིས་བཤད་རྒྱུར། “ངའི་
ནང་དོན་ནི། གཞན་གྱི་ལག་རྡུང་བཟེད་རུང་ཕོ་ཉམས་མ་ཤོར་བ་དེ་ཡིན།”
“འདི་ལྟར་ཟེར་རམ།” ཧྲི་ལི་ཧྥུ་ཡིས་བཤད་རྒྱུར། “མགོ་མཇུག་ཚང་མ་ཁྲག་གིས་
སྦངས་ཏེ་འགྲོ་འམ།"
“འོ་ན། ཆོག་གི” སི་པོ་ཐི་ཡིས་བཤད་རྒྱུར། “ཁྱོད་ཚོས་ཇི་ལྟར་བྱ་རྒྱུ་ལོས་ཤེས།”
“ཁོས་ཚི་ལེན་ཁོ་ན་གོན་ནས་གང་སར་རྒྱུག་ག་ལ་རུང་།” ཧྲི་ལི་ཧྥུ་ཡིས་བཤད་
རྒྱུར། “ཁོ་ད་དུང་ལོ་རིམ་བཞི་པའི་སློབ་མ་རེད། ཤོག་དང་། ང་ཚོ་ཕྱིར་གྲོང་ཁྱེར་
དུ་འགྲོ།
“ཁྱོད་ཀྱིས་ངའི་འདུག་རོགས་བྱེད་མི་དགོས།” ངས་བཤད་རྒྱུར། “ཁྱོད་ཕྱིར་སྤྲོ་
གསེང་ལ་སོང་ཞིག "
“ཅི་ཞིག་གི་སྤྲོ་གསེང་།” ཧྲི་ལི་ཧྥུ་ཡིས་བཤད་རྒྱུར། “ང་ཚོ་འགྲོ།”
“འོ་ན་ངས་ཁོ་ཚོར་ཇི་ལྟར་བཤད་དམ།” སི་པོ་ཐི་ཡིས་བཤད་རྒྱུར། “ཁོ་ཚོར་ཁྱོད་
དང་ཁོན་ཏིང་གཉིས་བར་ལའང་འཛིང་རེས་ཤོར་འདུག་ཟེར་ན་འགྲིག་གམ།”
“ཚིག་གཅིག་ཀྱང་བཤད་མི་དགོས།” ཧྲི་ལི་ཧྥུ་ཡིས་བཤད་རྒྱུར། “མོར་ཤོད་ཅིག་
མོའི་གནས་བདག་གི་དབང་ཆའང་ཉི་མ་ནུབ་རག་བར་མ་གཏོགས་བསྐྱང་མི་ཐུབ། ཤོག་
ཡ། ཁོན་ཏིང་། ངས་ཕར་ཕྱོགས་ཀྱི་བུད་མེད་ཀན་ལ་ཉེ་འཁོར་གྱི་ས་ཚུགས་འདྲི།"
“མིན།” ངས་བཤད་རྒྱུར། “ང་ད་རུང་གྲོང་ཁྱེར་དུ་ལྡོག་མི་བསམ།”
ཧྲི་ལི་ཧྥུ་འགྲེང་ཚུགས་སུ་བསྡད་ཅིང་། ང་ལ་ཡང་ཡང་ཅེར། ང་ཕྱིར་འཁོར་བའི་ཚེ།
ཁོའི་མིག་ཤེལ་ནི་ཚེས་རིས་སེར་ཆུང་གཉིས་དང་མཚུངས།
“ཁྱོད་ཀྱིས་ཅི་ཞིག་བྱ་རྩིས་ཡོད།”
“ང་ད་རུང་གྲོང་ཁྱེར་དུ་ལྡོག་མི་བསམ། ཁྱོད་ཕྱིར་སྤྲོ་གསེང་ལ་སོང་ཞིག ཁོ་ཚོར་
ང་ཞུགས་མི་ཐུབ་ཅེས་ཤོད། རྒྱུ་མཚན་ནི་ངའི་གོན་པ་བསླད་འདུག
“ཉོན་དང་།” ཁོས་བཤད་རྒྱུར། “ཁྱོད་ཀྱིས་ཡང་སྙིང་ཅི་ཞིག་བྱ་རྩིས་ཡོད།
“ཅི་ཡང་མེད། ང་ཤིན་ཏུ་བཟང་། ཁྱོད་དང་སི་པོ་ཐི་གཉིས་ཕྱིར་སོང་། ང་ཚོ་སང་
ཉིན་འཕྲད།” ང་ལྷས་ར་བརྒྱུད་དེ་རྒྱ་ལམ་ཕྱོགས་སུ་དེངས།
“ཁྱོད་ཀྱིས་རླངས་འཁོར་ས་ཚུགས་ཤེས་སམ།” ཧྲི་ལི་ཧྥུ་ཡིས་དེ་ལྟར་བཤད།
“ངས་རྙེད་སྲིད། ང་ཚོ་སང་ཉིན་མཇལ་ཡོང་། ལྕམ་མོ་པུ་ལན་ཐིར་དགོངས་དག་
ཞུ་རོགས། ངས་མོའི་སྤྲོ་གསེང་ལ་བར་ཆད་བཟོས་སོང་།” ཁོ་གཉིས་དེ་གར་ལངས་
ནས་ང་ལ་བལྟས། ང་ཁང་ཟུར་བསྐོར་ནས་ཕྱིན་ཅིང་། རྡོ་གཅལ་གྱི་ལམ་ཕྲན་ཞིག་རྒྱ་
ལམ་དུ་འཐེན་པ་མཐོང་། ལམ་ཕྲན་གཡས་གཡོན་ཀུན་ཏུ་རྒྱ་སེ་མེ་ཏོག་གིས་རྫུབས་
འདུག ང་ལྷས་སྒོ་ནས་ཐོན་ཏེ་རྒྱ་ལམ་དུ་བུད། རྒྱ་ལམ་ནི་ཐུར་དུ་བསེགས་ནས་ནགས་
ཁྲོད་དུ་བརྐྱངས། ངས་ལམ་འགྲམ་གྱི་རླངས་འཁོར་དེ་སུའི་ཡིན་པ་ཤེས། ང་རི་ཕྲན་
སྟེང་འགོས། ཇི་ལྟར་འགོས་པ་དེ་ལྟར་འོད་སྣང་ཇེ་གསལ་དུ་གྱུར། རི་རྩེར་བསླེབ་ལ་ཉེ་
སྐབས་རླངས་འཁོར་ཞིག་གི་དུང་སྒྲ་ཐོས། སྲོད་སྨུག་ལང་ལོང་ཁྲོད་དུང་སྒྲ་དེ་ང་དང་
ཤིན་ཏུ་རིང་བའི་སྣང་བ་སྟེར། ངས་གོམ་མཚམས་བཞག་ནས་ཞིབ་ཏུ་ཉན། ངས་རླངས་
འཁོར་དེ་གསལ་བོར་མཐོང་མ་ཐུབ། ཡིན་ནའང་ཧྲི་ལི་ཧྥུ་སྔར་བཞིན་ཁང་མདུན་གྱི་
རྒྱ་ལམ་སྟེང་འགྲེངས་ཏེ། རི་ཕྲན་གྱི་རྩེ་མོར་རྒྱང་ལྟ་བྱེད། ཁོའི་རྒྱབ་ལོགས་ཀྱི་ཁང་
སྟེང་དུ་སེར་མདོག་ཡུག་གཅིག་སྣང་བ་ནི། སྣུམ་ཚོན་རི་མོ་དང་མཚུངས། ངས་ལག་
པ་བཀྱགས་ནས་ལན་འགར་གཡུགས་རྗེས་རི་རྩེ་བརྒལ། ཞོར་དུ་རླངས་འཁོར་གྱི་དུང་
སྒྲར་རྣ་བ་བླགས། སྐབས་དེར་ཁང་བ་མཐོང་ལམ་ལས་ཡལ། ངས་ལྗང་མདོག་དང་སེར་
མདོག་གི་འོད་སྣང་ཁྲོད་འགྲོ་མཚམས་བཞག་པའི་མུར། རླངས་འཁོར་གྱི་དུང་སྒྲ་ཇེ་ཆེ་
ནས་ཇེ་ཆེར་གྲག དུང་སྒྲ་དེ་ཐོས་འཛིན་ལས་ཡལ་ལ་ཁད་དེར་གློ་བུར་མཚམས་ཆད་
པར་གྱུར། ངས་དུང་སྒྲ་དེ་ཕྱིར་གྲག་རག་བར་སྒུག་ནས་བསྡད། ཕྱིས་སུ་ང་མུ་མཐུད་དུ་
མདུན་ཕྱོགས་སྙེག
ང་རི་གཤམ་དུ་འབབ་དུས་ནམ་ཟླ་མག་མོག་ཏུ་གྱུར། ཡིན་ནའང་འོད་ཀྱི་སྣང་བར་
འགྱུར་ལྡོག་སྤུ་ཙམ་ཡང་མི་འདུག འགྱུར་བཞིན་པ་དང་ཇེ་གཉོམ་དུ་འགྲོ་བཞིན་པ་ནི
འོད་སྣང་མ་ཡིན་པར་རང་ཉིད་ཡིན་པ་འདྲ། ད་ལྟ་རྒྱ་ལམ་དེ་ནགས་ཚལ་དུ་ཐིམ་མོད་ཀྱི།
འོན་ཀྱང་ལམ་བར་དུ་ཁྱོད་ཀྱིས་ཚགས་པར་གསལ་བོར་ཀློག་ཐུབ། མི་འགྱང་བར་ང་སྲང་
མདོ་ཆུང་ཆུང་ཞིག་ཏུ་སླེབས་འཕྲལ་ནང་དུ་དཀྱོགས། གནས་འདི་རྒྱ་ལམ་དང་བསྡུར་ན་
གུ་དོག་པོ་དང་ར་བེ་རིབ་བེར་སྣང་། གནས་དེ་གློག་འཁོར་ས་ཚིགས་དང་འབྲེལ་ཞིང་། དེ་
གར་ད་དུང་འཁོར་སྒུག་ལྡིང་ཁང་ཞིག་ཀྱང་མཆིས། ཡིན་ནའང་འོད་ཀྱི་སྣང་བར་འགྱུར་
ལྡོག་ཅི་ཡང་མི་འདུག སྲང་ཆུང་བརྟོལ་ནས་ཕྱིན་པ་ན། ས་ཚུགས་དེར་དཀར་ས་ཅུང་
རྒྱུག་ལ། ཨ་ན་མ་ན་ངས་སྲང་ཆུང་དེར་མཚན་མོ་རོལ་ཅིང་ད་ལྟ་གཞི་ནས་ནམ་ལངས་
པ་དང་འདྲ། གློག་འཁོར་མྱུར་བ་མྱུར་བར་སླེབས། ང་གློག་འཁོར་དུ་བསྡད་མ་ཐག དེར་
འདུས་ཚང་མས་མགོ་བོ་ཡོན་ནས་ངའི་མིག་ཟུང་ལ་ཧད། ང་འཁོར་སྒམ་གཡོན་ཕྱོགས་ཀྱི་
འདུག་སྟེགས་སྟོང་པ་ཞིག་ལ་བསྡད།
རླངས་འཁོར་གྱི་གློག་བཀར་འདུག དེར་བརྟེན་ང་ཚོ་ནགས་ཚལ་བརྒྱུད་ནས་འགྲོ་
དུས་རང་ཉིད་ཀྱི་ངོ་གདོང་དང་ཁ་གཏད་དུ་ཙོག་པའི་བུད་མེད་དེ་ལས་གཞན། ངས་ཅི་
ཡང་མཐོང་ཐབས་བྲལ། མོས་ཞྭ་མོ་ཞིག་ཡ་ཡོ་མེད་པར་གོན་ཞིང་། ཞྭ་མོའི་སྟེང་བྱ་སྒྲོ་
ཆག་རོ་ཞིག་གསེབ་ཡོད། ཡིན་ནའང་གློག་འཁོར་ནགས་ཚལ་ལས་སྒོར་ཐོན་རྗེས། ངས་
སླར་ཡང་འོད་སྣང་ཕྲན་བུ་ཞིག་མཐོང་ཐུབ་པར་གྱུར། འོད་སྣང་སྔར་བཞིན་རེད་ལ། དུས་
ཚོད་ནི་སྐད་ཅིག་མའི་རིང་ལ་འཁོར་མཚམས་བཞག་པ་འདྲ། ཉི་མའང་སྔར་བཞིན་རྒྱང་
རིང་གི་གནམ་སའི་འདྲེས་མཚམས་ཀྱི་འགབ་ཅིག་ཏུ་བསྟད་པ་དང་མཚུངས། རྗེས་སོར་
ང་ཚོ་སླར་ཡང་དུ་ཕྱི་རྒད་པོ་ཞིག་གིས་ཤོག་ཁུག་ལས་ཅི་ཞིག་འགམ་བཞིན་པའི་ལྡིང་ཁང་
དེ་བརྒྱུད། རྒྱ་ལམ་ནི་ས་སྲོད་ཀྱི་སྨག་རུམ་ཁྲོད་མདུན་ཕྱོགས་སུ་བསྲིངས་ཏེ་མུན་ནག་གི་
འཇིག་རྟེན་དུ་འཛུལ། ངས་ཡང་བསྐྱར་ཆུ་བོ་དེ་རྒྱང་རིང་གི་ག་ཤེད་ཅིག་ཏུ་ལྷིང་འཇགས་
དང་ཟེད་ལོང་ངང་བཞུར་བ་ཚོར། གློག་འཁོར་མུ་མཐུད་དུ་ཤར་རྒྱུག་བྱེད། སྒོ་སྲུབས་ལས་
གཡུག་པའི་རླུང་ཇེ་དྲག་ནས་ཇེ་དྲག་ཏུ་སོང་། ཕྱིས་སུ། འཁོར་སྒམ་ནང་དབྱར་ཁ་དང་
མཚན་དུས་ཀྱི་དྲི་མས་ཁྱབ། ཡིན་ནའང་གསེར་དངུལ་མེ་ཏོག་གི་དྲི་ཞིམ་དེ་གར་ཡོད་ཆ་
མ་འཚལ། ངས་བལྟས་ན། གསེར་དངུལ་མེ་ཏོག་གི་དྲི་ཞིམ་ནི་དྲི་ཞིམ་ཡོད་ཚད་ཁྲོད་ཀྱི་
ཆེས་ཡིད་སྐྱོ་བའི་རིགས་དེ་ག་རང་རེད། ངས་མེ་ཏོག་སྣ་བརྒྱའི་དྲི་ཞིམ་ཡིད་ལ་ཉར་ཡོད།
འཁྲི་ཤིང་ཁམ་པ་ནི་དེའི་གྲས་སུ་གཏོགས། ཆར་དུས་དང་ཁེལ་ཚེ། ཨ་མའི་ལུས་ཁམས་
བདེ་ཞིང་སྒེའུ་ཁུང་མདུན་ཐད་དུ་ཙོག་ནུས་པའི་སྐབས། ང་ཚོ་རྒྱུན་དུ་འཁྲི་ཤིང་གི་གུར་
ཁྱིམ་འོག་ནས་རྩེད་མོར་གཡེང་། གལ་སྲིད་ཨ་མ་ཉལ་སར་ལྷུང་ཚེ། ཏི་ཨར་ཞུ་ཡིས་ང་
ཚོར་ལྭ་བ་བརྩེགས་སུ་བཅུག་རྗེས། ཆར་ནང་དུ་བརྩེ་བར་མངག་སྲིད། རྒྱུ་མཚན་ནི་མོས་
བཤད་ན་ཆར་བས་བྱིས་པ་ཚོར་ཕན་པ་ལས་གནོད་པ་བསྐྱལ་མི་ནུས་སྐད། གལ་སྲིད་ཨ་
མ་མལ་ཁྲིར་ཉལ་མེད་ཚེ། ང་ཚོ་ནམ་ཡང་སྒོ་ཁྱམས་སུ་རྩེ་བ་དང་། ཅ་ཅོ་སྣ་ཚོགས་ཀྱིས་
མོར་སུན་སྣང་བཟོས་པ་བྱུང་ཚེ། ང་ཚོ་ད་གཟོད་འཁྲི་ཤིང་གི་གུར་ཁྱིམ་འོག་ཏུ་ཕྱིན་པ་ཡིན།
འདི་ནི་ད་ནངས་ཞོགས་པར་ངས་མཐའ་མཇུག་གི་གཙང་པོ་མཐོང་བའི་གནས་དེ་
རེད། གང་ལྟར་བར་གཞི་འདི་ཡིན་པ་ཐག་གིས་ཆོད། ངས་ས་སྲོད་མག་མོག་གི་གཏིང་
སར་ཆུ་བོ་ཡོད་པ་ཚོར་ལ། དེར་ཐུན་མིན་གྱི་དྲི་མ་ཞིག་ངང་གིས་བདོག དཔྱིད་ཀར་མེ་
ཏོག་བཀྲ་བའི་དུས་ཚིགས་སུ་ཆར་བ་བབས་ཚེ་ག་ས་ཀུན་ཏུ་དྲི་ཞིམ་དེའི་རིགས་ཀྱིས་
ཁྱབ་འགྲོ་བ་ལས་དུས་ཚིགས་གཞན་དུ་དྲི་ཞིམ་སྟུག་པོ་དེ་ལྟ་བུར་མཉམ་འཇོག་མི་སྲིད་
ཆར་བ་འབབ་པའི་ས་སྲོད་སྐབས་དྲི་ཞིམ་གྱིས་ཁང་བའི་ནང་རོལ་ལ་བཙན་འཛུལ་
བྱས་འོངས་ཡང་མིན་ན་ས་སྲོད་སྐབས་ཆར་བ་བབས་དྲགས་པས་རེད་ལ་ཡང་མིན་ན་
འོད་སྣང་ཕྲན་བུ་ཁྲོད་དངོས་པོ་ཅི་ཞིག་མ་གཞི་ནས་འདུས་ཡོད་པས་རེད་གང་ལྟར་དུས་
དེའི་ཚེ་ན་དྲི་ཞིམ་ཆེས་སྟུག་པའི་དབང་གིས་ང་ལ་སྲོན་མི་ནུས་པའི་ཚོར་བ་འབྱུང་
ཞིང་། མལ་ཁྲིའི་སྒང་ཉལ་ཏེ་དུས་ནམ་ཞིག་ལ་ཡལ་བར་འགྱུར་རམ་དུས་ནམ་ཞིག་ལ་
ཡལ་བར་འགྱུར་རམ་སྙམ། གློག་འཁོར་གྱི་སྒོ་སྲུབས་ལས་འཛུལ་འོངས་པའི་རླུང་བུ་དེར་
ཆུ་ཡི་དྲི་མ་ཞིག་ལས་གཞན། བརླན་གཤེར་དང་བརྟན་བརླིང་གི་བྲོ་བ་ཞིག་ཀྱང་ལྡན།
མཚམས་ལ་ལར་ངས་སྐད་ཆ་འདི་ཡང་ཡང་བཟློས་པས་ན་ད་གཟོད་རང་ཉིད་གཉིད་དུ་
འཇུག་ཐུབ་ཅིང་ཕྱིས་སུ་གསེར་དངུལ་མེ་ཏོག་གི་དྲི་ཞིམ་དང་གཞན་དག་ཡོད་ཚད་གྲལ་
གཅིག་ཏུ་བསྡེབས་ཏེ་མཚན་མོ་དང་ཟང་ཟིང་གི་མཚོན་བྱེད་དུ་གྱུར་ང་གན་རྐྱལ་དུ་ལོག་
པའི་ཚེ་གཉིད་ཀྱང་མེད་ལ་སད་ཀྱང་མེད་པར་རེས་སྒྲིབ་རེས་གསལ་གྱི་སྐྱ་ཐོལ་ཐོལ་གྱི་
ཁྱམས་རིང་ཞིག་ལ་ཐུར་ལྟ་བྱས་ཁྱམས་རིང་དེའི་ཁྲོད་གཏན་ཆགས་ཀྱི་དངོས་པོ་མཐའ་
དག་གྲིབ་གཟུགས་བཞིན་སྣང་ལ་མ་ངེས་ཤིང་དེ་ཡིན་འདི་མིན་གྱི་ཤན་འབྱེད་པར་
དཀའ་ངས་བྱས་པ་མ་ལུས་གྲིབ་གཟུགས་སུ་གྱུར་ལ་ངས་ཚོར་ཅིང་དེའི་དོན་དུ་དཀའ་
སྤྱད་མྱངས་པ་ཡོད་ཚད་ལའང་དགོད་བྲོ་བའི་སྣང་བརྙན་རེ་བདོག་པར་མ་ཟད་དེ་དག་
གིས་ང་ལ་གདུག་རྩུབ་དང་དོན་མེད་ངང་འཕྱ་དམོད་བྱེད་ཅིང་ཡོད་ཚད་དོན་སྙིང་གིས་
སྟོང་པར་བཟོས་པས་ངས་མཚམས་མེད་དུ་ང་ནི་ང་ཡིན་གཞན་མིན་གཞན་སུ་ཡང་མིན་
ཞེས་བསམ་བློ་གཏོང་དགོས་བྱུང་།
ས་སྲོད་ཀྱི་སྨག་རུམ་བརྟོལ་ཏེ་ངས་གཙང་ཁུག་གི་དྲི་མ་སྣོམ་ཐུབ། ངས་མཐའ་མཇུག་
གི་འོད་སྣང་དེ་སྒྱིད་ལུག་དང་སོས་དལ་ངང་བྱེ་གླིང་སྟེང་བསྙེས་པ་མཐོང་། བྱེ་གླིང་ནི་མེ་
ལོང་གི་ཆག་གྲུམ་དང་མཚུངས་ལ། དེ་ནས་ཀྱང་རྒྱང་རིང་དུ་ཕྱོགས་ཚེ། འོད་སྣང་དག་
དྭངས་གཙང་གི་མཁའ་དབུགས་ཁྲོད་ཞུ་ཞིང་གཡོ། ཨ་ན་མ་ན་ཕྱེ་ལེབ་ཁ་ཤས་འཕུར་ལྡིང་
གི་གར་ལ་རྩེན་པ་དང་འདྲ། ངའི་སྤུན་ཆུང་པན་ཅི་མེན། ཁོ་དུས་རྟག་པར་མེ་ལོང་གི་
མདུན་དུ་ཙོག་པར་མོས། དཔའ་ངར་ཞུམ་མེད་ཀྱི་ཡུལ་གྱར་བས་ལུས་སེམས་ཀྱི་དཀའ་
ཚེགས་མྱངས་མཐར་སྨྲ་བ་འགགས་ཤིང་མགོ་བོ་སྨད། པན་ཅི་མེན་ངའི་ཚེ་མཇུག་ཏུ་སྐྱེས་
པའི་བུས་པ་ནི་མི་གཏའི་ཚབ་ཏུ་ཨེབ་ཅིར་ཁྲིད་སོང་། འོ་པན་ཅི་མེན། ཏི་ཨར་ཞུ་ཡིས་
བཤད་ན་དེ་ནི་ཨ་མ་ཁེངས་དྲེགས་ཆེ་བས་ཁོར་ཆེ་མཐོང་མ་སྤྲད་པ་རེད་ཟེར།
གློ་བུར་བྲུག་པའི་ཆུ་རྒྱུན་ནག་པོ་ཞིག་ལྟར་མི་དཀར་གྱི་འཚོ་བའི་ཁྲོད་བཞུར་ཞིང་། སྐད་ཁོ་ཚོ་ནི་
ཅིག་དེ་ཉིད་དུ། ཕྲ་མཐོང་ཆེ་ཤེལ་ལས་བལྟས་པ་ལྟར་མི་དཀར་གྱི་ཕྱི་ནང་གསང་གསུམ་
མཐོང་བར་གྱུར། གོ་སྐབས་གཞན་དག་ཁྲོད། འུར་སྒྲ་ཙམ་མཆེད་ནའང་། ཁྱོད་ལ་དགོད་རྒྱུ་
མི་ཡོང་མོད་འོན་ཀྱང་ཁོ་ཚོ་ཧ་ཧ་ཞེས་དགོད་ལ། ངུ་རྒྱུ་ཅི་ཡང་མི་ཡོང་མོད་འོན་ཀྱང་ཆོ་
ངེ་འདེབས་པར་བྱེད། ཁོ་ཚོས་ཐ་ན་འབྲལ་ཞུ་པ་ནི་ཆ་གྲངས་དང་ཡ་གྲངས་གང་ཡིན་ཐད་
རྒྱན་སྐུགས་པ་རེད། མོན་ཧྥེ་སི་ཡི་སྨད་ཚོང་ཁང་ཞིག་ཏུ་མི་ནག་དེ་འདྲ་མང་པོ་མཆིས།
ཐེངས་ཤིག་ལྷ་བབས་པ་ལྟར། ལུས་ཡོངས་གཅེར་བུར་རྒྱ་སྲང་དུ་བརྒྱུགས། མི་གཅིག་ཉེན་
རྟོག་པ་གསུམ་གྱིས་མ་གཏོགས་གཅུན་མི་ཐུབ་པར་འདུག ཨ་ཡེ་ཤུ་འོ་མི་བཟང་ཡེ་ཤུ་འོ་
མི་བཟང་དེ།
གློག་འཁོར་བསྡད་བྱུང་། ང་ཐང་ལ་བབས་པ་ན། མི་ཚོགས་ཀྱིས་ངའི་མིག་ཟུང་ལ་
ཅེར། བཤུལ་མེད་གློག་འཁོར་ཞིག་སླེབས་པ་དེར་འགྲུལ་པས་ཡོངས་སུ་ཁེངས། ང་འཁོར་
སྒམ་གྱི་སྟེགས་བུ་རྗེས་མར་འགྲེངས་ནས་བསྡད།
“སྔུན་ན་འདུག་སྟེགས་ཡོད།” པཱ་སེ་འཚོང་མཁན་གྱིས་དེ་ལྟར་བཤད། ངས་འཁོར་
སྒམ་ནང་རོལ་ཏུ་བལྟས་པ་ན། གཡོན་ཕྱོགས་སུ་འདུག་སྟེགས་སྟོང་པ་གཅིག་ཀྱང་མ་མཐོང་།
“ང་མི་འགྱང་བར་འབབ་དགོས།” ངས་བཤད་རྒྱུར། “འདི་གར་འགྲེང་བསྡད་
པས་ཆོག”
ང་ཚོ་ཆུ་བོ་བརྒལ། ཟམ་པ་དེ་གཟར་རྒྱུ་མེད་ནའང་། བར་སྣང་མཐོངས་སུ་སྤྱངས་
ཤིང་། ལྷིང་འཇགས་དང་སྟོང་སྣང་ཁྲོད། སེར་པོ་དང་དམར་པོ། ལྗང་ཁུ་བཅས་ཀྱི་གློག་མེ་
དག་དྭངས་གཙང་གི་མཁའ་དབུགས་གསེང་དུ་ཡང་ཡང་འཚེར།
“ཁྱོད་ཀྱིས་སྔུན་སར་འདུག་སྟེགས་ཤིག་ཚོལ་དང་།” པཱ་སེ་འཚོང་མཁན་གྱིས་དེ་
ལྟར་བཤད།
“ང་ལམ་སང་འབབ་རྒྱུ་ཡིན།” ངས་བཤད་རྒྱུར། “ད་སྲང་མདོ་གཉིས་བརྒལ་ན་
འབྱོར་བ་ཡིན།” 
གློག་འཁོར་སྦྲག་ཁང་མ་སླེབས་གོང་ང་ཐང་ལ་བབས་པ་ཡིན། སྤྲོ་གསེང་ལ་བུད་པ་
རྣམས་ད་ལྟ་གནས་གང་ཞིག་ཏུ་གོར་གོར་གྲལ་ལ་འཁོད་ཡོད་ངེས། དེའི་འཕྲོས་སུ་ངས་
སླར་ཡང་རང་ཉིད་ཀྱི་ཆུ་ཚོད་ཐོས་ཤིང་། ངས་སྦྲག་ཁང་གི་ཆུ་ཚོད་ལ་རྣམ་ཤེས་གཏད།
ངས་སྟོད་གཡོགས་བརྒྱུད་ཧྲི་ལི་ཧྥུར་སྤྲོད་དགོས་པའི་འཕྲིན་ཡིག་དེར་ནོམ་ཙམ་བྱས།
འབུ་སྲིན་གྱིས་ཟོས་པ་ལྟ་བུའི་ཡོ་འབོག་གི་གྲིབ་གཟུགས་དེ་ངའི་ལག་ངོས་ནས་ཕར་
ཤུད། ང་མལ་ཁང་གི་ལྷས་ར་གྲུ་བཞིར་དཀྱོགས་དུས་ཆུ་ཚོད་དངོས་གནས་གྲག་མགོ་
བརྩམས། ང་མུ་མཐུད་དུ་མདུན་ཐད་སྙེག སྒྲ་རླབས་ནི་རྫིང་ངོས་ཀྱི་ཆུ་རིས་བཞིན་ངའི་
རྩིབ་ལོགས་ནས་སྔོན་དུ་མཆེད་པའི་ཞོར། ད་ལྟ་དུས་ཚོད་དུ་བར་སྐར་མ་བཅོ་ལྔ་ཆད་
འདུག་ཅེས་བསྒྲགས། ཆོག་གི དུས་ཚོད་དུ་བར་སྐར་མ་བཅོ་ལྔ་ཆད་ན་ཆད།
ང་ཚོའི་མལ་ཁང་གི་སྒེའུ་ཁུང་ནག་ཐོམ་ཐོམ་དུ་སྣང་། མལ་ཁང་གི་སྒོ་ཁར་མི་ཞིག་
གི་གྲིབ་མ་ཙམ་ཡང་མཐོང་རྒྱུ་མི་འདུག ང་ནི་གཡོན་ཕྱོགས་ཀྱི་གྱང་རྩར་འབྱར་ནས་
ཕྱིན་པ་ཡིན། དེ་གར་ཡང་སྟོང་ལྷང་ལྷང་ལས་མ་འདས། སྐས་ཐེམ་འཁོར་ལོ་མ་ཞིག་རིམ་
གྱིས་གྲིབ་མའི་ནང་བསྲིངས་ཤིང་། གྲིབ་མའི་ནང་མི་རབས་རེ་རེའི་སྐྱོ་ལ་སྡུག་པའི་གོམ་
སྒྲ་བྲག་ཅར་མཆེད། ཐལ་རྡུལ་གྲིབ་མའི་སྟེང་བབས་པ་ཇི་བཞིན། ངའི་ཐྲིག་སྒྲས་རྡུལ་
འཚུབ་བསླངས་ཏེ་གྲིབ་མའི་རྨི་ལམ་དཀྲོགས། རྡུལ་འཚུབ་དེ་དག་སླར་ཡང་ཞི་འཇམ་
གྱིས་བྱིང་།
ངས་གློག་སྒྲོན་མ་བཀར་གོང་འཕྲིན་ཡིག་དེ་མཐོང་བྱུང་། འཕྲིན་ཡིག་དེ་སྒྲོག་ཙེའི
སྟེང་དཔེ་ཆ་ཞིག་ལ་ཁེན་ནས་བཞག་འདུག་པ་ནི། ངའི་མིག་ལ་ཐོགས་སླ་བའི་ཆེད་དུ་
རེད། ཁོར་ངའི་སྐྱེས་པ་ཞེས་འབོད། དེའི་འཕྲོར་སི་པོ་ཐི་ཡིས་ཁོ་ཚོ་གནས་ཆེ་གེ་མོར་
སྤྲོ་གསེང་ལ་འགྲོ་རྒྱུ་དང་། འཕྱིས་པོ་མ་གཏོགས་ཕྱིར་མི་ཡོང་ཟེར། ལྕམ་མོ་པུ་ལན་ཐིར་ད་
དུང་རྟ་པ་ཞིག་ཀྱང་མཁོ་སྐད། དེ་ལྟར་ན་ངས་སླར་ཡང་ཁོ་རིག་ཐུབ་ངེས། ཁོ་དུས་ཚོད་
གཅིག་གི་ཚུན་ཆད་དུ་སླེབས་མི་སྲིད་དེ་རྒྱུ་མཚན་ནི་ད་ལྟ་དུས་ཚོད་དྲུག་པ་ཡོལ་བས་། །
ངས་རང་ཉིད་ཀྱི་ཆུ་ཚོད་ཕྱིར་བླངས་ཏེ། ཐག་ཐག་ངང་སྐར་ཆ་རེ་རེ་བཞུད་པའི་
སྒྲར་ཉན། ངས་དེས་ཐ་ན་རྫུན་ཚིག་ཙམ་ཡང་གཏམ་མི་ཤེས་པ་ཧ་གོ་མེད། ངས་དེ་གཞར་
ཡང་ཁ་བསྒོར་ནས་སྒྲོག་ཙེའི་སྟེང་བཞག་རྗེས། ལྕམ་མོ་པུ་ལན་ཐི་ཡི་འཕྲིན་ཡིག་དེ་
གཉིས་གཤགས་གསུམ་གཤགས་བྱས་ནས་ཤོག་ཧྲལ་ཁྲོད་གཡུགས། མཐུད་དེ་རང་ཉིད་ཀྱི་
སྟོད་གཡོགས་དང་ཚི་ལེན། གོང་དཀྲིས་བཅས་རེ་རེ་བཞིན་ཕུད་པ་ཡིན། གོང་དཀྲིས་ཀྱང་
ཁྲག་ཐིགས་ཀྱིས་སྦགས་པར་མངོན། ཡིན་ནའང་དེ་མི་ནག་ཚོར་བྱིན་ཆོག་ཆོག་རེད། ཐ་
ན་ཁྲག་ཐིགས་དེ་ཡོད་པའི་རྐྱེན་གྱིས་ཁོས་གོང་དཀྲིས་འདི་ཡེ་ཤུ་ཡིས་དཀྲིས་མྱོང་ཞེས་
བརྗོད་པར་ཡང་ལ་ཐང་མེད། ངས་ཧྲི་ལི་ཧྥུ་ཡི་ཁང་བར་རླངས་སྣུམ་དམ་བེ་གང་རྙེད་ཅིང་།
ཚི་ལེན་དེ་སྒྲོག་ཙེའི་སྟེང་གཅལ་དུ་ལྟེབ་བཤིགས་ནས་བཞག འདི་ག་ཁོ་ནར་མ་གཏོགས་
བཞག་སའང་མི་འགྲོ། ངས་དམ་བེའི་ཁ་ཕྱེ།
གྲོང་རྡལ་འདིའི་རླངས་འཁོར་དང་པོ་ཞི་མོ་ཞི་མོ་འདི་ནི་ཅེ་སུང་གིས་བཟོད་ཐབས་མེད་པའི་
རླངས་སྣུམ་གྱི་དྲི་མ་རེད་དེས་ཁོ་ཞེ་མེར་ནས་སྤོ་ལངས་རྒྱུ་མཚན་ནི་ཞི་མོ་ཞིག་ཞི་མོ་ཞིག་སྲིང་མོ་
མེད་པན་ཅི་མེན་མ་གཏོགས་པན་ཅི་མེན་ང་སེམས་ཁུར་ལ་གཏོད་པའི་བྱིས་པ་གལ་སྲིད་ང་ལ་
ཨ་མ་ཞིག་ཡོད་ཚེ་ངས་ཨ་མ་ཡ་ཨ་མ་ཞེས་བོས་ཆོག ངས་རླངས་སྣུམ་མང་པོ་གྲོན་པ་ཡིན།
མཇུག་མཐར་ངས་འདི་ནི་ཁྲག་ཤུལ་ཡིན་པའམ་ཡང་ན་རླངས་སྣུམ་ཡིན་པའང་དབྱེ་
འབྱེད་དཀའ་བའི་ཚད་ལ་སླེབས། རླངས་སྣུམ་གྱིས་ངའི་རྨ་ཁར་ན་ཟུག་ཚད་མེད་བཏང་
བྱུང་། དེ་བས་ང་ལག་པ་བཀྲུ་བར་འགྲོ་དུས་ཚི་ལེན་དེ་རྐུབ་སྟེགས་སྟེང་བཀལ་པ་དང་།
དེ་ནས་གློག་སྒྲོན་མར་འཐེན་ཏེ་སྐམ་དུ་འཇུག་མགོ་བརྩམས། ངས་ངོ་གདོང་དང་ལག་
པ་གཙང་མར་བཀྲུས་ནའང་། འདག་རྩིའི་ཁྲོད་འདྲེས་པའི་སྣ་སྦྲིད་ཀྱི་དྲི་མ་དེ་སྔར་
བཞིན་སྣ་ལམ་དུ་འཐུལ། དེའི་འཕྲོས་སུ་ངས་ལྗོངས་རྒྱུའི་ཁུག་མ་ཕྱེ་ཞིང་། དེ་ལས་ཚི་
ལེན་དང་གོང་དཀྲིས་བླངས་འཕྲལ། ཁྲག་ཤུལ་ཅན་གྱི་དངོས་པོ་མ་ལུས་ནང་དུ་བརྫངས་
ཏེ་སྒོ་ཕྱིར་བརྒྱབ་རྗེས། གྱོན་ཆས་གོན་པར་བྲེལ། ངས་སྐྲ་ཤད་ཀྱིས་སྐྲ་ཤད་སྒང་དུ། ཆུ་
ཚོད་ཆེན་པོས་དུས་ཕྱེད་ཀྱི་དུང་བརྡ་བཏང་། འོན་ཀྱང་ད་དུང་སྐར་མ་ཞེ་ལྔའི་རིང་ལ་
སྒུག་ཆོག་ཆོག་རེད། གལ་སྲིད། མགྱོགས་མྱུར་སྒོས་ལྡོག་ཕྱོགས་སུ་བཞུད་པའི་མུན་ནག་ཁྲོད་
ཁོ་རང་ཉིད་ཀྱི་ངོ་གདོང་མ་གཏོགས་དུམ་བུར་ཆད་པའི་བྱ་སྒྲོ་དེ་མཐོང་ཐབས་བྲལ་ཡིན་ནའང་
ཁོ་གཉིས་ནི་ཞག་མ་གཅིག་ལ་པོ་སི་ཏུང་དུ་ཕྱིན་པ་དང་མི་འདྲ་མུན་ནག་ཁྲོད་རིམ་བཞིན་དཀར་
གསལ་གྱི་སྒེའུ་ཁུང་གཉིས་འགྱུ་བའི་སྐད་ཅིག་དེ་ཉིད་དུ་ངེད་གཉིས་གདོང་ཐུག་བརྒྱབ་ངས་མཐོང་
མ་ཐག་པ་དེ་འདས་ཟིན་པར་གྱུར་ཚེ་འོ་ན་ངས་ད་ཅི་མཐོང་བ་དེ་བདེན་ནམ་གྱེས་བརྡ་ཅི་ཡང་
མེད་འཁོར་སྒུག་ལྡིང་ཁང་དེར་མི་ཚོགས་ཀྱི་འདུ་འགོད་དབེན་ཞིང་རྒྱ་ལམ་ཡང་མུན་ནག་དང་
ལྷིང་འཇགས་ཁྲོད་སྟོང་ལྷང་ལྷང་དུ་གནས་ཟམ་པ་དེས་རྐེད་པ་བསྒུར་ནས་ལྷིང་འཇགས་དང་མུན་
ནག་ཁྲོད་གཉིད་དུ་ཡུར་ཆུ་བོ་དེ་ཁུ་སིམ་དང་ཟེད་ལོང་ངང་གྱེས་བརྡ་དང་བྲལ།
ངས་གློག་སྒྲོན་དལ་རྗེས་རང་ཉིད་ཉལ་སར་ཕྱིན། རླངས་སྣུམ་དང་ཁ་བྲལ་ནའང་
དྲི་མ་དེ་ད་དུང་ཡང་སྣ་ལམ་དུ་འཐུལ། ང་སྒེའུ་ཁུང་མདུན་ཐད་དུ་ལངས་པའི་ཚེ། སྒེའུ་
ཡོལ་དེ་མུན་ནག་ཁྲོད་ག་ལེར་གཡོས་ཏེ། ངའི་གདོང་བར་བྱིལ་བྱིལ་བྱེད་པ་ནི། མི་ཞིག་
གིས་རྨི་ལམ་ནང་དབུགས་ཕྱུང་བའི་མུར་སླར་བརྔུབས་པ་དང་མཚུངས། སྒེའུ་ཡོལ་མུན་
ཁྲོད་དུ་བསྐུམས་ཏེ། ད་ནི་ངའི་གདོང་བར་རེག་མཚམས་བཞག ཁོ་ཚོ་ཐོག་ཁང་དུ་ཕྱིན་
རྗེས། ཨ་མ་མོའི་རྐུབ་སྟེགས་ལ་བསྙེས་ཤིང་། ག་པུར་གྱི་དྲི་མ་འཐུལ་བའི་ལག་རས་མཆུ་ཐོག་
ཏུ་སྦྱར། ཨ་ཕས་ཁ་མལ་མ་བརྗེས་པར་སྔར་བཞིན་མོའི་འགྲམ་དུ་ཙོག་ནས་མོའི་ལག་པར་འཕུར་
མཉེད་བྱེད་ཨག་སྐད་འཕྲོ་རིམ་འཕྲོམ་གྲག་སྟེ་ཨ་ན་མ་ན་ལྷིང་འཇགས་དང་མེ་ཆུ་འཕྲད་པ་ལྟ་བུའི་
བཟོ་ལྟ་མངོན། ང་ཆུང་དུས་ངེད་ཚང་དུ་བར་བཅུག་རི་མོ་ཅན་གྱི་དཔེ་ཆ་ཞིག་ཡོད་པར་
མུན་པ་སྟུག་པོ་བཀོད་པ་དང་། འོད་སྣང་ཕྲན་བུ་ཞིག་མུན་ཁྲོད་ནས་ཡར་དགྱེ་བའི་ངོ་
གདོང་གཉིས་ཀྱི་སྟེང་འཕྲོས་འདུག གལ་སྲིད་ང་རྒྱལ་པོ་ཡིན་ཚེ་ངས་ཅི་ཞིག་བསྒྲུབ་མིན་ཁྱོད་
ཀྱིས་ཨེ་ཤེས། མོ་ནི་རྒྱལ་མོར་བཞུགས་མ་མྱོང་ལ་ལྷ་མོར་ཡང་འཁྲུངས་མ་མྱོང་མོད་འོན་
ཀྱང་རྟག་པར་རྒྱལ་པོ་དང་མི་ཆེན་དང་དམག་སྤྱི་བྱེད་པར་མོས། ངས་གནས་དེ་གཏོར་རྗེས་
ཁོ་ཚོ་སྒོར་དྲུད་ནས་གཅར་རྡུང་ཡིད་ཚིམས་པ་ཞིག་བྱ་ངེས། བར་བཅུག་རི་མོ་དེ་མར་བཀོག་
ཅིང་ཚལ་བར་གཤགས། ང་ཤིན་ཏུ་དགའ་བྱུང་། ངས་རི་མོ་དེར་ཡང་བསྐྱར་བལྟས་ཚེ་ད་
གཟོད་ཁྲིམས་མུན་ནི་ཨ་མ་རང་ཉིད་ཡིན་པའི་ངེས་ཤེས་རྙེད་མོ་དང་ཨ་ཕ་གཉིས་འོད་
སྣང་ཕྲན་བུར་བརྟེན་ནས་ཕན་ཚུན་ལག་འཇུ་སྒོས་སྟེང་ཕྱོགས་སུ་སྐྱོད་ཅིང་ང་ཚོས་ནི་
འོག་གི་གནས་ག་ཤེད་ཅིག་ཏུ་ཁ་ཕྱོགས་བོར་ཐ་ན་ཁོ་གཉིས་ཡིན་ཡང་འོད་སྣང་གིས་
ཡོངས་སུ་སྟོངས། དེའི་དུས་གསེར་དངུལ་མེ་ཏོག་གི་དྲི་ངད་ནང་དུ་འཐུལ་འོངས། ངས་ད་
སོ་མར་གློག་སྒྲོན་གཟིམས་ནས་གཉིད་པར་བརྩམས་ཚེ་དྲི་ངད་དེ་ཉིད་རྦ་རླབས་བཞིན་
གཅིག་འཇགས་གཉིས་འཕྱོའི་ནང་དུ་ངང་འཛུལ་འོངས་ཤིང་རིམ་བཞིན་ཇེ་སྟུག་ནས་
ཇེ་སྟུག་ཏུ་གྱུར་མཐར་བདག་གིས་དབུགས་ཀྱང་རྔུབ་དཀའ་བའི་ཚད་ལ་ལྷུང་བས་མལ་
ལས་ལངས་ཏེ་ལག་པས་ནོམ་ཉུག་བྱེད་བཞིན་ཕྱི་རོལ་ཏུ་ཕྱིན་པ་ནི་ཆུང་དུས་ཀྱ་ཙེ་གོམ་
ཙེ་བསླབས་པ་དང་མཚུངས། ལག་པས་ཀླད་པར་འཆར་བའི་གཟུགས་མེད་ཀྱི་སྒོ་དེ་མཐོང་ཐུབ་
སྒོ་དེ་ད་ལྟ་ལག་པས་མཐོང་མི་ཐུབ་པའི་དངོས་པོར་གྱུར། ངའི་སྣ་བས་རླངས་སྣུམ་དང་སྒྲོག་
ཙེའི་སྟེང་གི་ཚི་ལེན། སྒོ་བཅས་མཐོང་ཐུབ། ཁྱམས་ར་སྔར་བཞིན་སྟོང་པ་རེད། མི་རབས་
རེ་རེའི་སྐྱོ་ལ་སྡུག་པའི་གོམ་སྒྲ་ཐྲིག་ཐྲིག་གིས་ཆུ་ལེན་པའི་རྣམ་པའང་མི་འདུག ཡིན་
ནའང་གཟུགས་མེད་ཀྱི་མིག་ཟུང་ནི་སོ་གཙིགས་བསྡམས་པ་ཇི་བཞིན་ཐ་ན་སྡུག་བསྔལ་ཡང་སྟོང་
པ་ཡིན་པར་འཕྱང་མོ་ཉུག་རྗེ་ངར་དང་སྲེ་ལོང་དང་པུས་མོ་བཅས་མཐོང་ཐབས་བྲལ་བའི་སྐས་སྐྱོར་
རིང་མོ་དེད་ནས་ཕྱིན་ཨ་མ་དང་ཨ་ཕ་དང་ཁའེ་ཏི་དང་ཅེ་སུང་དང་མའོ་ལའེ་ཚང་མ་རྨི་ལམ་ལ་
རོལ་པའི་མུན་པའི་ཁྲོད་རྐང་འདྲེད་ཤོར་ཡིན་ནའང་ང་རང་སྐྲག་པར་མི་འགྱུར་ཏེ་ཨ་མ་དང་ཨ་ཕ་
དང་ཁའེ་ཏི་དང་ཅེ་སུང་དང་མའོ་ལའེ་ཚང་མ་རྨི་ལམ་ཁྲོད་རྒྱང་ཐག་རིང་བོར་བསྐྱོད་ཚེ་ང་རང་
ལམ་སང་གཉིད་པར་ངེས་གལ་ཏེ་ངས་སྒོ་སྒོ་སྒོ། ཁྲུས་ཁང་ཡང་སྟོང་པའི་སྟོང་པར་མངོན།
ཆུ་སྦུག་དེ་དག རྫ་དཀར་གྱི་གཞོང་བ་དེ་དག གཞན་ཡང་དྲེག་པས་ཟིན་པའི་ལྷིང་
འཇགས་ཀྱི་གྱང་ངོས་དང་བསམ་གཞིག་གི་ཀློང་དུ་ཚུད་པའི་བཞུགས་ཁྲི། ངས་ཤེལ་
ཕོར་བརྗེད་སོང་། ཡིན་ནའང་ཅི་སྐྱོན། ལག་པས་གྲང་ཅང་ཅང་གི་མཛུབ་མོ་མཐོང་ནུས་མཐོང་
མི་ནུས་པའི་ཁྲུང་ཁྲུང་གི་མགྲིན་པ་ནི་མོ་ཞི་ཡི་དབྱུག་པ་ལས་ཀྱང་ཕྲ་ཤེལ་ཕོར་དེས་ཅི་ཞིག་ལ་
རྡེག་པར་བརྩམས་དེས་རྡེག་པ་ནི་ཕྲ་ཞིང་སྐེམ་པའི་མགྲིན་པ་མ་ཡིན་པར་འཁྱགས་ཤི་ཐེབས་པ་ལྟ་
བུའི་ལྕགས་རིགས་རེད་ཤེལ་ཕོར་ལྟེམས་ལྟེམས་ཡེར་ལ་ཁད་ཁར་ཡེར་བའི་ཆུ་ཐིགས་དེས་ཆུ་ཕོར་
གྲང་ལ་སྦྱར་ཅིང་མཛུབ་མོ་དམར་མདོག་ཏུ་ལོག་གཏི་མུག་གིས་བརླན་གཤེར་གྱི་གཉིད་སྣང་གི་བྲོ་
བ་དེ་མགྲིན་པའི་ཡུན་རིང་གི་ལྷིང་འཇགས་ཁྲོད་བསྐྱུར། ང་ཕྱིར་ཁྱམས་རར་ལོག་པ་ན། ཁུ་སིམ་
ཁྲོད་མི་རབས་རེ་རེར་ལྐོག་ལབ་དར་དིར་བྱེད་པའི་སློབ་མ་ཚོའི་རེ་ཆད་ཀྱི་གོམ་སྟབས་
དཀྲོགས། རླངས་སྣུམ་གྱི་བྲོ་བར་ཞུགས་པའི་ཚེ། ཆུ་ཚོད་དེས་སྔར་ལྟར་མུན་ནག་གི་སྒྲོག་
ཙེའི་སྟེང་གན་རྐྱལ་དུ་ཉལ་ཏེ་རྫུན་གྱི་འཁོར་ལོ་སྐོར་གྱིན་འདུག དེའི་ཚེ་སྒེའུ་ཡོལ་
གྱིས་མུན་ནག་གི་གསེང་ནས་སླར་ཡང་དབུགས་ལན་ཞིག་ཕྱུང་བ་དང་། ངའི་གདོང་བར་
བྱིལ་བྱིལ་བྱས། ད་དུང་སྐར་མ་བཅོ་ལྔ་ལྷག་ཡོད། དེའི་རྗེས་སུ་ང་འཇིག་རྟེན་དང་ཁ་བྲལ་
བར་འགྱུར་ངེས། ཆེས་ཆེས་སེམས་ཁམས་གསོ་བའི་མིང་ཚིག ཆེས་ཆེས་སེམས་ཁམས་
གསོ་བའི་མིང་ཚིག Non fui. sum. Fui. Non sum.ཐེངས་ཤིག་ལ་ངས་གནས་གང་
དུ་ཅོང་སྒྲ་ཐོས་པ་མི་དྲན། མུ་སི་སི་པུའམ་ཡང་ན་མ་ས་ཁྲུའུ་སའེ། ང་འདས་དུས་ཡིན། ང་
ད་ལྟ་མིན། མུ་སི་སི་པུའམ་ཡང་ན་མ་ས་ཁྲུའུ་སའེ། ཧྲི་ལི་ཧྥུ་ཡི་གོས་སྒམ་ནང་ཆང་དམ་
བེ་གང་མཆིས།
ཁྱོད་ཀྱིས་འཕྲིན་ཡིག་འདིའི་ཁ་འབྱེད་རྩིས་མེད་དམ། སྐུ་ཞབས་ཅེ་སུང་ལི་ཆི་མེང་ཁང་
ཕུ་སུང་དང་བཟའ་ཟླ་གཉིས་ཀྱིས་བསྒྲགས། ཐེངས་གསུམ། ཉིན་མང་པོ། ཁྱོད་ཀྱིས་འཕྲིན་ཡིག་
འདིའི་ཁ་འབྱེད་རྩིས་མེད་དམ། བུ་མོ་ཆུང་བ་ཁའེ་ཏན་སི་ཡི་གཉེན་སྟོན། ཆང་དེའི་རིགས་
ཀྱིས་ཁྱོད་ཀྱི་ལག་ཐབས་དང་དམིགས་ཡུལ་འཆོལ་དུ་གཞུག་ངེས། ང་ད་ལྟ་ཡིན། ཐུངས་དང་།
ང་འདས་དུས་མིན། ང་ཚོས་པན་ཅི་ཡི་རྩྭ་ར་བཙོངས་ཏེ་ཁོན་ཏིང་ཧྭ་ཧྥུ་སློབ་གྲྭར་བསྐྱལ་
ཐུབ་པ་བྱུང་ན་ང་ཤི་ཡང་འགྱོད་པ་མེད། ང་མི་འགྱང་བར་ཧྭ་ཧྥུ་རུ་འཆི་རྒྱུ་རེད། ཁའེ་ཏི་
ཡིས་བཤད་པ་ལོ་གཅིག་རེད་བདེན་མི་བདེན། ཧྲི་ལི་ཧྥུ་ཡི་གོས་སྒམ་ནང་ཆང་དམ་བེ་
གང་མཆིས། སྐུ་ཞབས་ང་ལ་ཧྲི་ལི་ཧྥུ་ཡི་དེ་དགོས་པ་མེད་ངས་པན་ཅི་ཡི་རྩྭ་ར་སྔར་ནས་
བཙོངས་ཟིན་ང་ཧྭ་ཧྥུར་འཆི་ཆོག་ཁའེ་ཏི་ཡིས་བཤད་ན་རྒྱ་མཚོའི་མུན་དོང་དང་བྲག་
སྲུབས་དག་ཏུ་རྦ་རླབས་དལ་གྱིས་གཡོ་བ་དང་བསྟུན་ནས་འཆི་ན་བཟང་ཟེར་རྒྱུ་མཚན་
ནི་ཧྭ་ཧྥུ་ཡི་མཚན་སྙན་གཞན་གང་ལས་ཀྱང་ཆེ་སྟེ་དབྱིན་མུའུ་བཞི་བཅུ་ཡིས་མཚན་
སྙན་འདི་འདྲ་ཞིག་ཁུགས་ན་ཁུགས་པ་ཡིན། བྱིན་ཆགས་ཅན་གྱི་འདས་ཟིན་པའི་
མཚན་སྙན་ཞིག་ང་ཚོས་པན་ཅི་ཡི་རྩྭ་ར་བཙོངས་ནས་བརྗེས་པ་རེད་བྱིན་ཆགས་ཅན་
གྱི་འདས་ཟིན་པའི་མཚན་སྙན་ཞིག དེས་ཁོའི་འཚོ་བ་དུས་ཡུན་རིང་བོ་ཞིག་ལ་ཕྱིད་
མོ་ནང་དུ་འཛུལ་མ་ཐག་ཁོ་ངུས་བྱུང་། ངས་ནམ་ཡང་དེ་ནི་ཨ་ཕས་མོར་ཀྱལ་ཀ་སློང་བའི་
ཐུབ་སྟེ་རྒྱུ་མཚན་ནི་ཁོས་ཅི་ཡང་ཐོས་མི་ཐུབ་གལ་སྲིད་ཁོས་སྣོམ་ཐུབ་ན་མ་གཏོགས།
གྲོང་རྡལ་གྱི་མི་མགོ་བདེ་ཅན་ཞིག་རེད་བསམས་མོད་འོན་ཀྱང་ཕྱིས་སུ། ངས་སྔོན་ཆད་
ཁོར་དོ་སྣང་ཅི་ཡང་བྱས་མེད་ངས་ད་དུང་ཁོ་ནི་ཆེས་སྤྱིར་བཏང་གི་ཆ་མེད་རྒྱུས་མེད་
ཀྱི་ལྗོངས་རྒྱུ་ཚོང་འགྲེམས་པ་ཞིག་གམ་ཡང་ན་གཞན་དང་མཚུངས་པར་དམག་ཆས་
ཚི་ལེན་གྱོན་མཁན་ཞིག་ལས་མ་འདས་སྙམ་ཡིན་ནའང་གློ་བུར་དུ་ཁོས་ང་ཁོའི་འབྱུང་
འགྱུར་གྱི་དོ་ཟླར་གཏན་ནས་བརྩིས་མེད་པ་རྟོགས། ཁོས་བལྟས་ནི་ང་ལ་བལྟས་ཀྱང་དྲན་
ནི་མོ་དྲན་གྱིན་འདུག་པར་མ་ཟད་མོ་བརྒྱུད་ནས་ང་ལ་ལྟ་བ་དེ་ནི་ཚོན་ལྡན་གྱི་ཤེལ་ལེབ་
ཅིག་བརྒྱུད་ནས་ལྟ་བ་དང་མཚུངས། ཁྱོད་ཀྱིས་ཅིའི་ཕྱིར་ཡིན་གཅིག་མིན་གཉིས་ངའི་བྱ་བར་
ཐེ་གཏོགས་བྱེད་དམ་དེར་ཕན་སླེབས་ཏིལ་ཙམ་ཡང་མི་འབྱུང་བ་ཁྱོད་ཀྱིས་མི་ཤེས་སམ་མ་གཞིར་
ངས་ཁྱོད་ཀྱིས་ད་ནས་བཟུང་དོན་འདིར་ཁ་ཡ་མི་བྱེད་པར་ཨ་མ་དང་ཅེ་སུང་གཉིས་ལ་བཅོལ་བ་
རེད་འདོད་ཡོད།
ཨ་མས་ཅེ་སུང་མངགས་ནས་ཁྱོད་ལ་ལྟ་རྟོག་བྱར་བཅུག་པ་རེད་དམ། ངས་ནི་བྱ་བ་འདི་
འདྲ་གཏན་ནས་སྒྲུབ་མི་སྲིད།
བུད་མེད་དག་གཞན་གྱི་མཚན་སྙན་གཡར་བར་མོས་འདི་ནི་མོ་ཁའེ་ཏིར་དགའ་བའི་རྐྱེན་
གྱིས་རེད། བརྒྱ་ལ་མོ་ན་བར་གྱུར་ཀྱང་ད་དུང་ཁེར་ཐོག་ཏུ་སྡོད་པ་ལས་ཨ་ཕས་ཅེ་སུང་ལ་
གདོང་གཏད་དེ་ཨ་ཞང་མའོ་ལའེ་ལ་ཁྲེལ་དགོད་བྱེད་པ་མཐོང་མི་འདོད་ཨ་ཕས་བཤད་
ན་ཨ་ཞང་མའོ་ལའེ་ཡིས་གནའ་དཔེ་རིང་ལུགས་ལ་སྦྱངས་པ་དམན་ཕྱིར་གསང་བ་
ཡང་གསང་གི་དོན་དག་དེ་སྒྲུང་གཏམ་རྙིང་བར་འབྱུང་སྲིད་པའི་བྱིས་པ་ལོང་བ་ཞིག་
ལ་བཅོལ་པ་རེད་ཟེར་སྤྱིར་ན་ཁོས་ཅེ་སུང་གདམ་ན་ལེགས་ཏེ་རྒྱུ་མཚན་ནི་ཅེ་སུང་
ས་མང་མཐའ་ཡང་ཨ་ཞང་མའོ་ལའེ་ཡི་རྩིང་རགས་ཅན་གྱི་ནོར་འཁྲུལ་དེའི་རིགས་
ཡན་ཆད་བཟོ་མི་སྲིད་ལ་ཁོའི་མིག་མཐར་ནག་ནག་ཐིག་ཕབ་དགོས་དོན་ཡང་ཡེ་ནས་
མེད་ཕ་ཐི་སུང་ཚང་གི་བྱིས་པ་རྣམས་ཅེ་སུང་ལས་ལོ་ན་ཆུང་ཞིང་ཁོ་ཚོ་མཉམ་འབྲེལ་
གྱིས་ཤོག་བྱ་ལས་ནས་གཞན་ལ་སྒོར་ཟུར་ལྔར་བཙོངས་ཏེ་མཇུག་མཐར་ཁེ་སྤོགས་ཐད་
ཀྱི་རྩོད་གཞི་བྱུང་བ་ན་ཅེ་སུང་གིས་དེ་ལས་ཀྱང་ལོ་ན་གཞོན་པའི་ཚོང་རོགས་ཤིག་
བཙལ་པར་སྐད་རྒྱུ་མཚན་ནིT. P. ཡིས་བཤད་ན་ཅེ་སུང་གིས་སྔར་བཞིན་ཡོང་སྒོར་དོ་
དམ་བྱེད་ཀྱིན་འདུག་ཟེར་ཡིན་ནའང་ཨ་ཕས་བརྗོད་ཚེ་ཨ་ཞང་མའོ་ལའེ་ཡིས་རྩོལ་བ་
བྱེད་དོན་མ་མཆིས་ཏེ་ཨ་ཕ་ཁོས་མི་ནག་ལྔ་དྲུག་ལྷག་ཚེགས་མེད་དུ་བསྐྱང་ཐུབ་ཅིང་
ཁོ་ཚོས་རྐང་བ་ཐབ་མེར་བསྲོ་རྐྱང་བྱེད་པ་ལས་དཀའ་སྤྱད་སྡུག་རུས་ཨེན་ཙམ་བྲལ་ན་
དེ་བཞིན་ཨ་ཞང་མའོ་ལའེ་ཡི་འགྲོ་འཆག་ཉལ་འདུག་ལའང་སེམས་ཁུར་མེད་པར་མ་
ཟད་ད་དུང་སྒོར་མོ་ཁ་ཤས་ཀྱང་བསྐྱི་ཆོག་ཆོག་རེད་དེ་ལྟར་ན་ཁོས་རང་གི་ཨ་ཕའི་ལ་
རྒྱ་འཆོར་དུ་མ་བཅུག་ལ་ཚ་གདུག་གི་ས་སྐྱིད་འདི་ལྟ་བུར་ཁོའི་ཁྱིམ་རྒྱུད་ནི་ལྷན་སྐྱེས་
ནས་གཟི་བརྗིད་ཆེ་བར་མངོན་དུས་དེའི་ཚེ་ཨ་མས་ངུ་ཤུམ་རྒྱག་བཞིན་འདི་སྐད་དུ་ཨ་
ཕའི་སྣང་བ་ཞིག་ལ་ཁོ་ཚང་གི་ཁྱིམ་རྒྱུད་དེ་མོ་ཚང་གི་ཁྱིམ་རྒྱུད་ལས་འཕགས་པར་མ་
ཟད་ཨ་ཞང་མའོ་ལའེ་ལ་འཕྱ་དམོད་བྱེད་པ་ནི་ང་ཚོ་བྱིས་པ་དག་ལོག་ལམ་དུ་འཁྲིད་པ་
རེད་འདོད་དོན་དུ་མོས་ཅི་ཡང་ཤེས་ཀྱིན་མེད་དེ་ཨ་ཕས་ང་ཚོར་འདོམས་སྙམ་པ་ནི་གང་
ཟག་ཐམས་ཅད་རྩེད་ཆས་རེ་རེ་ལས་མ་འདས་ལ་ཁོ་ཚོའི་ཁོག་པར་འདྲ་ཤིང་གི་ཤུན་པས་
ཁེངས་འདུག་ཤུན་པ་དེ་དག་ནི་སྔོན་ཆད་རིན་མེད་དུ་དོར་བའི་རྩེད་ཆས་གང་ཞིག་གི
རྩིབ་མའི་རྨ་ཤུལ་ལས་ཟགས་ཤིང་འདུས་པ་རེད་མ་གཏོགས་ང་རང་འཆི་འགྱུར་གྱི་རྨ་
ཤུལ་དེ་མ་ཡིན་ནོ། །འདས་དུས་སུ་ངས་རྟག་པར་འཆི་བ་ནི་སྤོ་བོ་ལྟ་བུའི་མི་ཞིག་དང་
ཁོའི་བརྩེ་བ་ཟབ་པའི་གྲོགས་པོ་ལྟ་བུ་ཞིག་རེད་སྙམ་ལ་སྔོན་ཆད་ང་ཚོའི་བག་ཆགས་
ཁྲོད་ཀྱི་སྤོ་བོའི་དཔེ་ཅོག་ལྟ་བུར་ཡང་འདྲ་ལེ་འདུག་སྙམ་དཔེ་ཅོག་དེ་བླ་ན་མ་མཆིས་
པས་རེག་ཐུག་གི་གོ་སྐབས་བྲལ་ཐ་ན་སྤོ་བོའི་དཔེ་ཁང་དུ་སྐད་མགོ་ཅུང་ཙམ་ཡང་མཐོ་
ག་ལ་རུང་ངའི་སྣང་བ་ཞིག་ལ་སྤོ་བོ་དང་ཁོའི་དཔེ་ཅོག་གཉིས་དབྱེར་མེད་དུ་མ་མཆིས་
པར་དུས་ནམ་ཡང་ཐོན་ཀྲང་ཧྲ་ཏོ་ལི་སི་རྒན་པ་སླེབས་ཏེ་ཁོ་ཚོ་དང་གྲལ་གཅིག་ཏུ་
ཙོག་པར་སྒུག་གསོན་ཤིང་རྒྱབ་ཕྱོགས་ཀྱི་དེའུ་འབུར་ཞིག་གི་སྟེང་དུ་ཐོན་ཀྲང་ཧྲ་ཏོ་
ལི་སི་ཆེས་མཐོ་སར་འགྲེངས་ནས་གནས་ཆེ་གེ་མོར་རྒྱང་ལྟ་བྱེད་ཅིང་ཁོ་ཚོས་ཁོས་ལྟ་
མཚམས་བཞག་རྗེས་མར་ཡོང་བར་སྒུག་སྤོ་བོས་ཁོའི་དམག་ལྭ་གྱོན་འདུག་ང་ཚོས་ཁོང་
རྣམ་པས་ཤུབ་པ་དག་གསོན་ཤིང་གི་ལྟག་རྒྱབ་ནས་ཚུར་མཆེད་པ་ཐོས་ཁོང་རྣམ་པས་ཁ་
བརྡ་བྱེད་མཚམས་མི་འཇོག་ལ་སྤོ་བོ་ནི་ཐོག་ཐག་ཀུན་ཏུ་བདེན་པར་མཐོང་།
དུས་ཁུགས་གསུམ་པའི་ཅོང་བརྡ་གྲག་མགོ་བརྩམས། ཅོང་བརྡ་གསལ་བོར་གྲག་
པའི་ཚེ། ཧ་ཅང་ཐིག་ལ་བརླིང་ཞིང་བརྗིད་ཉམས་དང་ལྡན་པར་མངོན། དེས་ཅོང་བརྡ་
གཉིས་པ་གྲག་པར་དལ་བྲེལ་མེད་པའི་ལྷིང་འཇགས་ཡོད་ཚད་ཕར་བདས་མ་གཞིར་
འདི་ལྟར་རེད་ཨང་གལ་སྲིད་མི་རྣམས་ཀྱང་ཐོག་ཐག་ཀུན་ཏུ་ཕན་ཚུན་འདི་ལྟར་བརྗེ་
རེས་བྱ་ཐུབ་ན་ཅི་འདྲའི་བཟང་བ་ལ་དཔེར་ན་མེ་དཔུང་ཞིག་སྐད་ཅིག་ཙམ་ལ་ཁྱར་ཁྱོར་
ངང་འཕྱུར་རྗེས་སླར་ཡང་འཁྱགས་སོབ་སོབ་ཀྱི་དུས་གཏན་གྱི་མུན་ནག་ཁྲོད་རྩད་ནས་
བཅིལ་བ་དང་མཚུངས་པ་མ་གཏོགས་དེ་གར་གན་རྐྱལ་དུ་ལོག་ནས་གཡོ་ཞིང་འགུལ་
བའི་ཆུ་ཚོད་ཀྱི་མདའ་རྩེ་རང་ཉིད་ཀྱི་དྲན་ངོགས་ནས་རྒྱང་འཕུད་དུ་བཏང་མཐར་
གསོམ་ཤིང་མ་ལུས་པར་ཛ་དྲག་གི་འཆི་བའི་དྲི་ཞིམ་འཐུལ་མགོ་བརྩམས་དེ་ནི་པན་
ཅི་ཆེས་ཆེས་ཞེ་མེར་བའི་བྱ་བ་རེད། གལ་སྲིད་བདག་གིས་ནགས་རྫོང་དེ་དྲན་མ་ཐག་
གསང་གཏམ་ཤུབ་བུར་སྨྲ་བའི་རྦ་རླབས་འཕྱུར་བ་ཐོས་པ་དང་འདྲ་ལ་གཅེར་རྗེན་གྱི་ཤ་
པགས་འོག་ཟུངས་ཁྲག་འཕྱོ་མ་ལྡིང་བྱེད་པའི་སྐད་སྒྲའང་སྣོམ་པར་འགྱུར་ངེས་དམར་
ལྷང་ལྷང་གི་མིག་ལྕིབས་བརྒྱུད་དེ་འཆིང་ཐག་གློད་པའི་ཕག་པ་ཆ་རེ་ཆ་རེས་འཁྲིག་སྦྱོར་
བྱེད་ཞོར་རྒྱ་མཚོར་འུར་གྱིས་ཞོགས་པ་མཐོང་བ་ན་ཁོས་བཤད་རྒྱུར་ང་ཚོས་ངེས་པར་
དུ་རྣམ་རིག་སྒྲིམ་དགོས་ངན་དགུ་མཐའ་དག་གནས་སྐབས་སུ་ལམ་ལྷོངས་འབྱུང་སྲིད་
ཀྱང་དོན་དུ་མཐར་ཕྱིན་པའི་འོས་ག་ལ་མཆིས་དེ་བས་ངས་བཤད་རྒྱུར་སྙིང་སྟོབས་ཅན་
གྱི་མི་ཞིག་ལ་མཚོན་ན་དུས་ཡུན་རིང་བོར་རྒྱལ་ཁའི་ངང་ལ་འདུག་དོན་མེད་དེ་བས་
ཁོས་བཤད་རྒྱུར་ཁྱོད་ཀྱིས་བལྟས་ན་དེ་ནི་སྙིང་སྟོབས་རེད་དམ་དེ་བས་ངས་བཤད་རྒྱུར་
རེད་ལགས་ཨ་ཕ་ཁྱོད་ཀྱིས་མ་རེད་འདོད་དམ་དེ་བས་ཁོས་བཤད་རྒྱུར་མི་རེ་རེ་རང་ཉིད་
ཀྱི་ཀུན་སྤྱོད་ལྟ་བའི་ཤན་འབྱེད་པ་ཡིན་སྲིད་ཁྱོད་ཀྱིས་དེ་ནི་སྙིང་སྟོབས་ཤིག་ལ་ངོས་
འཛིན་མིན་གང་ལྟར་ཡང་བྱ་བྱེད་རང་ཉིད་དམ་བྱ་བྱེད་གཞན་ཅི་རིགས་ལས་གཙོ་ཆེ་བ་
རེད་མ་གཏོགས་ཁྱོད་ཀྱིས་ནན་ཏན་གཏན་ནས་བྱ་མི་སྲིད། དེ་བས་ངས་བཤད་རྒྱུར་ཁྱོད་
ཡིད་མི་ཆེས་སམ་ང་ནི་ནན་ཏན་ཡིན་ཁོ་ཐག་ཡིན་དེ་བས་ཁོས་བཤད་རྒྱུར་ངས་བལྟས་
ནའང་ཁྱོད་ནན་ཏན་ཡིན་དྲགས་པས་ད་གཟོད་ང་ཧ་ལས་ཤིང་ཧང་སངས་སུ་བཅུག་པ་
རེད་ཁྱོད་རང་ཉིད་གལ་ལ་ཐུག་པ་མ་གཏོགས་ཁྱོད་ཀྱིས་ལོག་གཡེམ་བྱས་པ་ང་ལ་བརྗོད་
མི་སྲིད་དེ་བས་ངས་བཤད་རྒྱུར་ངས་རྫུན་གཏམ་པ་མིན་ངས་རྫུན་གཏམ་པ་མིན་དེ་བས་
ཁོས་བཤད་རྒྱུར་ཁྱོད་ཀྱིས་རང་བྱུང་གི་མིའི་ལྷན་གཤིས་ཀྱིས་བསྐྱེད་པའི་སྤྱོད་ལོག་ཅིག་
གནམ་སར་མི་ཤོང་བའི་བྱས་ཉེས་ཤིག་ཏུ་གཏང་འདོད་པ་དང་དེའི་འཕྲོས་སུ་དངོས་ཡོད་
ཀྱི་གནས་ཚུལ་ལ་བརྟེན་ནས་དོན་དག་དེ་གཙང་སེལ་བྱ་སྙམ་པ་རེད་དེ་བས་ངས་བཤད་
རྒྱུར་དེ་ནི་མོ་རང་ཟང་ཟིང་གི་འཇིག་རྟེན་ནས་ལོགས་སུ་དགར་འདོད་པ་དང་དེ་ལྟར་ན་
ངེད་གཉིས་ཀས་ཁུར་བོ་ལྕི་མོ་འབོག་ཆོག་ལ་དེ་ལྟ་བུའི་སྐད་སྒྲ་ནི་སྔོན་ཆད་གྲག་མ་མྱོང་
བ་དང་མཚུངས་དེ་བས་ཁོས་བཤད་རྒྱུར་དང་ཐོག་ཁྱོད་ཀྱིས་བསམ་གཟས་ནས་མོར་ལས་
སུ་བཅུག་པ་མ་རེད་དམ་དེ་བས་ངས་བཤད་རྒྱུར་དང་ཐོག་ང་འདི་ལྟར་བསྒྲུབས་པར་ཞེད་
སྣང་སྐྱེས་ང་མོ་མོས་མཐུན་འབྱུང་བར་ཞེད་སྣང་སྐྱེས་དེ་ལྟར་ན་མཇུག་འབྲས་ལེགས་པོ་
ཅི་ཡང་མེད་ཡིན་ནའང་གལ་སྲིད་ངས་ང་ཚོས་དོན་དག་དེ་འདྲ་བསྒྲུབས་པ་ཡིན་ཞེས་
ཁྱོད་ཡིད་ཆེས་སུ་བཅུག་ཚེ་དོན་དག་དངོས་གནས་དེ་ལྟར་དུ་ལོག་འགྲོ་བ་ལས་མི་གཞན་
གྱི་དོན་དག་ནི་དེ་ལྟར་ག་ལ་ཡིན་ཏེ་འཇིག་རྟེན་ཐམས་ཅད་འུར་ཟིང་སྒོས་ང་ཚོ་དང་
ཁ་འབྲལ་བར་འགྱུར་ངེས་དེ་བས་ཁོས་བཤད་རྒྱུར་དོན་དག་གཞན་དེའི་སྐོར་ནས་ཁྱོད་
ཀྱིས་སྦ་གསང་བྱས་མི་འདུག་འོན་ཀྱང་ཁྱོད་ཀྱི་སེམས་གཏིང་ནས་གནས་ལུགས་ཕལ་
བའི་ཕྱོགས་དེའམ་ཡང་ན་རང་བྱུང་ཆག་སྒོ་རིམ་འཕར་དང་དེའི་འབྱུང་རྐྱེན་ཐད་གོ་བ་
ཅི་ཡང་བླངས་མི་འདུག་འབྱུང་རྐྱེན་དེ་དག་གིས་མི་རེ་རེའི་མགོ་བོ་འཐོམས་པར་བྱེད་
པན་ཅི་ཐེ་བའི་ཁྱོད་ཀྱིས་ཚད་བཀག་རང་བཞིན་གྱི་གནད་དོན་ལ་བསམ་བློ་འཁོར་མེད་
པར་མངོན་ཁྱོད་ཀྱི་བློ་ངོར་ཤར་བ་ནི་ལྷ་སྒྲུང་ལྟ་བུའི་ཡུལ་གྲུ་ཞིག་རེད་ལ་ཡུལ་གྲུ་དེར་
བསམ་བློའི་གནས་སྟངས་ཐོལ་ལེ་བ་ཞིག་ཤ་ཁྲག་གདོས་བཅས་ལས་འཕགས་པར་འགྱུར་
དེས་རང་ཉིད་ཚོར་ཐུབ་པར་མ་ཟད་ཤ་ཁྲག་ཀྱང་ཚོར་ནུས་ཤིང་དེས་ཁྱོད་ཉིད་ཡོངས་སུ་
གཏང་མི་སྲིད་ཐ་ན་གཏན་ནས་ཡལ་བར་ཡང་མི་འགྱུར་དེ་བས་ངས་བཤད་རྒྱུར་གནས་
སྐབས་ཙམ་རེད་དེ་བས་ཁོས་བཤད་རྒྱུར་ཁྱོད་ཀྱིས་ཤེས་དགོས་པ་ཞིག་ནི་ནམ་ཉི་མ་
ཞིག་ལ་དེས་དུས་དེ་རིང་ལྟར་ཁྱོད་ལ་གཙེ་མི་སྲིད་ཅིང་ཁྱོད་ཀྱིས་དེ་རང་ཉིད་ཀྱི་ཉམས་
མྱོང་ཞིག་ལ་བལྟས་ཆོག་ཉམས་མྱོང་དེས་ཞག་མ་གཅིག་གི་རིང་ལ་ཁྱོད་ཀྱི་སྐྲ་ལོ་དཀར་
པོར་འགྱུར་དུ་བཅུག་སོང་འདི་ལྟར་བཤད་ཀྱང་རུང་སྟེ་ཡིན་ནའང་ཁྱོད་ཀྱི་ཕྱི་ཚུགས་ལ་
འགྱུར་བ་ཕྲན་ཙམ་ཡང་གཏང་མི་ངེས་ཁྱོད་ཀྱིས་གནས་ཚུལ་དེ་ལྟ་བུའི་འོག་དོན་དག་
འདི་འདྲ་བསྒྲུབས་མི་སྲིད་འདི་ནི་རྒྱལ་སྐུག་ཐེངས་ཤིག་དང་མཚུངས་ངོ་མཚར་བ་ཞིག་
ལ་ལས་ངན་གྱིས་བསྐྱེད་པའི་མི་དག་གིས་དབུགས་བརྔུབས་པ་ཚང་མ་གསར་བ་གསར་
རྐྱང་ཡིན་པ་དེ་རེད་ཤོ་རྡེའུ་འཕངས་པའི་ཁྲོད་དུས་སྔ་མོ་ནས་ཞ་ཉེ་བླུགས་པས་ཁོར་ཕན་
སླེབས་ཅི་ཡང་མེད་པ་ཐག་གིས་ཆོད་མི་དེ་ལྟ་བུ་ཞིག་ད་དུང་ཆེས་མཐའ་མཇུག་གི་ཁྲུན་
ཐག་ལ་གདོང་གཏད་འདོད་མ་མཆིས་དོན་དུ་ཁོས་སྔ་རུང་འཕྱི་རུང་དེར་ཁ་གཏད་འཇལ་
དགོས་པ་རྟོགས་ལོས་ཡོད་དེ་བྱེད་ཐབས་སྣ་ཚོགས་སྤྱོད་མི་དགོས་ལ་དྲག་ལས་སམ་བྱིས་
པ་ལོ་གསུམ་ཅན་ཡང་བསླུ་ཐབས་དབེན་པའི་ཇུས་ཆུང་ཡང་བཤམས་དོན་མེད་ཉིན་
ཞིག་སེམས་སྣང་ཕན་ཕུན་ངང་ཐེ་ཚོམ་མེད་པའི་སྒོ་ནས་ཤོ་རྡེའུ་གཅིག་འཕངས་པས་
ཆོག་མི་སུ་ཞིག་ཡིན་རུང་ཐ་ན་རེ་ཆད་དམ་འགྱོད་གདུང་ངམ་ཡང་ན་ཉེ་མི་འདས་པའི་
ཚེ་སྐད་ཅིག་གི་ཞེ་སྡང་ཁྲོད་ཀྱང་འདི་ལྟར་བསྒྲུབས་མི་སྲིད་ནམ་དུས་ཁོས་རེ་ཆད་དམ་
འགྱོད་གདུང་ངམ་ཡང་ན་ཉེ་མི་འདས་པ་ཅི་ཡིན་གང་ཡིན་ཐམས་ཅད་སེམས་ཁམས་
མི་དྭངས་པའི་ཤོ་རྒྱག་ཅིག་ལ་མཚོན་ན་གལ་ཆེན་མིན་པ་རྟོགས་ཚེ་ད་གཟོད་འདི་ལྟར་
བསྒྲུབ་ངེས་དེ་བས་ངས་བཤད་རྒྱུར་གནས་སྐབས་ཙམ་རེད་དེ་བས་ཁོས་བཤད་རྒྱུར་
བརྩེ་བའམ་གདུང་བའི་རིགས་གང་ཞིག་ཡིན་རུང་འཆར་གཞི་མེད་པའི་སྒོ་ནས་ཉོས་
པའི་བུན་ཡིག་དང་ག་ལ་མཚུངས་ཁྱོད་ཡིད་ཆེས་ཀྱང་ཆོག་ལ་མ་ཆེས་ཀྱང་བླ་དེ་ནི་རང་
ས་རང་གིས་འཚར་སྐྱེད་བྱུང་ཞིང་སྔ་ལྟས་ཅི་ཡང་མེད་པའི་སྒོ་ནས་རང་ཉིད་ཀྱི་དྲན་
ངོགས་སུ་འཕྱུར་འོངས་པར་མ་ཟད་ཏག་ཏག་ལ་སྐབས་དེར་དབང་སྡུད་ཅན་གྱི་ལྷ་ཆེ་གེ་
མོ་ཞིག་གིས་འཐུས་པར་མངོན་ཁྱོད་ཀྱིས་དེ་ལྟར་བསྒྲུབ་མི་སྲིད་ནམ་ཞིག་ཁྱོད་ཀྱིས་མོ་
ཡང་དེའི་དོན་དུ་རེ་ཐག་ཆད་རིན་མེད་པར་རྟོགས་ཀྱང་རུང་དེ་བས་ངས་བཤད་རྒྱུར་
ངས་ནི་གཏན་ནས་དོན་དག་དེ་འདྲ་བསྒྲུབ་མི་ངེས་མི་སུ་ཞིག་གིས་ཀྱང་ངས་ཤེས་པའི་
དོན་དག་གང་ཡང་དཔོག་མི་ནུས་དེ་བས་ཁོས་བཤད་རྒྱུར་ངས་བལྟས་ན་ཁྱོད་མྱུར་བ་མྱུར་
དུ་ཁམ་པུ་རེ་ཆིར་ཆས་ན་འགྲིག་ཡང་མིན་ན་ཐོག་མར་མེན་ཡུན་མངའ་སྡེར་སོང་ནས་
ཟླ་གཅིག་ལ་བསྡད་པས་ཀྱང་ཆོག་གལ་སྲིད་ཁྱོད་ཀྱིས་གྲོན་ཆུང་བསྲི་ཚགས་སྒོས་འགྲོ་སྒོ་
འདང་ན་འདི་ལྟར་བསྡད་ཀྱང་ལོས་བཟང་རྒྱུ་མཚན་ནི་སྒོར་མོ་སྐར་གང་ཡང་ས་བསྲེས་
རྡོ་བསྲེས་མ་བྱས་ཚེ་ཡེ་ཤུ་ལས་ཀྱང་སྡུག་བསྔལ་མང་པོ་སེལ་ཐུབ་པ་རེད་དེ་བས་ངས་
བཤད་རྒྱུར་བརྒྱ་ལ་ངས་ཁྱོད་ཀྱི་བསམ་དོན་རྟོགས་ནའང་གཟའ་རྗེས་མའམ་ཟླ་གཞུག་
མར་ང་གང་དུ་ཡོད་པ་ཤེས་ངེས་ཡིན་དེ་བས་ཁོས་བཤད་རྒྱུར་འོ་ན་ཁྱོད་ཀྱིས་སེམས་ལ་
ཟུངས་ཁྱོད་ཧྭ་ཧྥུ་འགྲིམས་རྒྱུ་ནི་ཁྱོད་ཀྱི་ཨ་མའི་ཚེ་གང་བོའི་ཕུགས་འདུན་རེད་ཁྱོད་སྐྱེས་
མ་ཐག་ནས་མོས་རེ་བ་དེ་ལྟར་བཅངས་ནས་འོངས་ངེད་ཁང་ཕུ་སུང་ཚང་གི་མི་རབས་ཚ་
རྒྱུད་ཀྱིས་བུད་མེད་གཅིག་ཀྱང་ཡི་ཆད་དུ་བཅུག་མ་མྱོང་དེ་བས་ངས་བཤད་རྒྱུར་གནས་
སྐབས་ཙམ་རེད་འདི་ལྟར་བྱས་ན་ང་ལ་མཚོན་ནའང་རུང་ངེད་ཚང་ལ་མཚོན་ནའང་
ཆོག་ཚང་མར་ཕན་ལས་གནོད་མི་འབྱུང་དེ་བས་ཁོས་བཤད་རྒྱུར་མི་ཚང་མ་རང་ཉིད་
ཀྱི་ཀུན་སྤྱོད་ལྟ་བའི་ཤན་འབྱེད་པ་ཡིན་པ་ལས་མི་སུ་ཡང་གཞན་གྱི་བདེ་སྐྱིད་ཀྱི་སྨན་
སྣ་མིན་དེ་བས་ངས་བཤད་རྒྱུར་གནས་སྐབས་ཙམ་རེད་དེ་བས་ཁོས་བཤད་རྒྱུར་འདི་ནི་
འཇིག་རྟེན་འདིའི་ཆེས་སྡུག་བསྔལ་བའི་ཚིག་རེད་འཇིག་རྟེན་འདིར་གཞན་གཅིག་
ཀྱང་མ་མཆིས་འདི་ནི་རེ་ཐག་གཏིང་ནས་ཆད་པ་མ་ཡིན་གྱི་དུས་ཚོད་དུས་ཚོད་ཙམ་དུ་
མ་ཟད་དེ་ཉིད་འདས་ཟིན་པར་འགྱུར་རག་བར།
མཐའ་མཇུག་གི་ཅོང་བརྡ་ཡང་གྲག་བྱུང་། མཇུག་མཐར་ཅོང་སྒྲ་འདར་ཙམ་ཡང་
མི་བྱེད། མུན་ནག་ཁྲོད་སླར་ཡང་ལྷིང་འཇགས་ཀྱིས་སིམ། ང་མལ་ཁང་དུ་ཕྱིན་ནས་
གློག་སྒྲོན་བཀར་ཞིང་། ཚི་ལེན་གྱོན། ད་ལྟ་རླངས་སྣུམ་གྱི་དྲི་མ་ཅུང་ཟད་ཡལ་ཏེ། ཕལ་
ཆེར་སྣོམ་མི་ཐུབ་པའི་ཚད་ལ་སླེབས། མེ་ལོང་ནང་དུའང་ཁྲག་ཤུལ་མཐོང་རེ་སྐན། ཉུང་
མཐར་ཡང་ངའི་མིག་ནང་གི་ཁྲག་ཤུལ་ལྟ་བུའི་མངོན་གསལ་མ་རེད། ངས་སྟོད་གཡོགས་
གྱོན་པ་དང་། ཧྲི་ལི་ཧྥུར་སྤྲོད་དགོས་པའི་འཕྲིན་ཡིག་དེ་ཁུག་མའི་ནང་ཧྲག་ཧྲག་གྲག
ངས་ཕྱིར་གློངས་ཏེ་ས་གནས་ལ་ཞིབ་བཤེར་ཐེངས་ཤིག་བྱས་རྗེས། མཆན་འོག་གི་ཁུག་
མར་བསྡུས། དེ་ནས་ཆུ་ཚོད་ཧྲི་ལི་ཧྥུ་ཡི་ཁང་བར་བསྐྱལ་ཞིང་། ཁོའི་འཐེན་སྒམ་དུ་བཞག
ང་ཕྱིར་རང་ཉིད་ཀྱི་ཁང་བར་ལོག་ནས་ལག་ཕྱིས་གཙང་མ་ཞིག་བླངས་འཕྲལ། སྒོ་འགྲམ་
དུ་ཕྱིན་ནས་གློག་སྒྲོན་གཟིམས། སྐབས་དེར་ངས་ད་དུང་སོ་བཀྲུས་མེད་པ་ཡིད་ལ་འཁོར།
དེ་བས་ངས་སླར་ཡང་འཁུར་ཁུག་གི་ཁ་འབྱེད་དགོས་བྱུང་། ངས་རང་ཉིད་ཀྱི་སོ་འཁྲུད་
རྙེད་པ་དང་། དེའི་སྟེང་ཧྲི་ལི་ཧྥུ་ཡི་སོ་སྨན་བཙིར་ཏེ། སྒོ་ཕྱིར་སོང་ནས་སོ་བཀྲུས་པ་ཡིན།
ངས་སོ་འཁྲུད་གཙང་མར་བྱས་རྗེས། སླར་ཡང་འཁུར་ཁུག་ཏུ་བཅུག་ཅིང་ཁ་བརྒྱབ་ནས་
སྒོ་ཁར་བསྙེགས། ངས་གློག་སྒྲོན་མ་གཟིམས་པའི་སྔོན་ལ། ཐོག་མར་ཕྱོགས་བཞིར་མིག་
ཉུལ་བྱས་ཏེ། ད་དུང་ཅི་ཞིག་ལྷག་ཡོད་མེད་ལ་བལྟས། སྐབས་དེར་ངས་ཞྭ་མོ་ལུས་པ་ཤེས།
ང་ངེས་པར་དུ་སྦྲག་ཁང་བརྒྱུད་དགོས་ཤིང་། ལམ་བར་དུ་མི་ངོ་ཤེས་དང་འཕྲད་སྲིད། ཁོ་
ཚོས་ང་ནི་ཧྭ་ཧྥུའི་ལྷས་ར་གྲུ་བཞིར་སྡོད་པའི་ལོ་རིམ་དང་པོའི་སློབ་མ་ཡིན་བཞིན་དུ།
ད་དུང་ལོ་རིམ་བཞི་པར་བརྫུས་པ་རེད་འདོད་ངེས། ངས་ཞྭ་མོ་འཁྱུད་རྒྱུ་བརྗེད་འདུག འོན་
ཀྱང་ཧྲི་ལི་ཧྥུར་ཡང་ཞྭ་འཁྲུད་ཅིག་མཆིས། དེ་བས་ངས་ཡང་གཅིག་འཁུར་ཁུག་གི་ཁ་
འབྱེད་དགོས་མ་བྱུང་།

༡༩༢༨ལོའི་ཟླ ༤ པའི་ཚེས་ ༦ ཉིན།

ངས་རྟག་པར་བཤད་དོན། ལྷན་སྐྱེས་ནས་ཐ་ཤལ་ཡིན་ན་མཐར་ཐུག་ཀྱང་ཐ་ཤལ་
ཡིན་པར་ངེས། ངས་ཡང་རྟག་པར་བཤད་དོན། གལ་སྲིད་ཁྱེད་ཀྱི་ཞེ་ལ་ཐོགས་པ་ནི་མོ་
སློབ་བྱོལ་གྱི་གནད་དོན་ཁོ་ན་ཡིན་ཚེ། ཁྱེད་ལ་བསོད་ནམས་ཆེ་བའི་རྟགས་སུ་འཁུམས།
ངས་བཤད་ན། སྐབས་འདིར་མོ་འོག་གི་ཟ་ཁང་དུ་འགྲོ་འོས་པ་ལས། ཐོག་གི་ཉལ་ཁང་
དུ་བསྡད་དེ་སྐག་ཚོས་བག་མེད་དུ་བསྐུས་ཤིང་། ནག་ཁོལ་དྲུག་གིས་ནངས་ཇ་བསྙོད་
དུ་བཅུག་ན་ག་ལ་རུང་། གལ་སྲིད་ནག་ཁོལ་དེ་དག་གི་གྲོད་པར་དུས་སྔ་མོ་ནས་ཤ་དང་
གོ་རེ་བརྫངས་མེད་ཚེ། ཐ་ན་རྐུབ་བཀྱགས་སྟེང་འཕོངས་ཤ་འགུལ་ཙམ་བྱེད་པར་ཡང་
ཚེགས་ཀས་འཛེམ་པ་རེད། སྐབས་འདིར་ཨ་མས་ཁ་གྲག་བྱུང་།
“ཡིན་ནའང་། སློབ་གྲྭ་གཞུང་གིས་ངས་མོར་བདག་བྱེད་མི་ཐུབ་འདོད་ན། ང་ལ་
བཀོད་པ་མེད་པར་འདོད་ན།”
“ད་ཆོག་གི” ངས་བཤད་རྒྱུར། “ཁྱེད་ཀྱིས་བདག་བྱེད་མི་ཐུབ། ཁྱེད་ཀྱིས་དངོས་
གནས་བདག་བྱེད་ཐུབ་བམ། ཁྱེད་ཀྱིས་སྔར་ནས་མོ་གཅུན་མི་འདོད།” ངས་བཤད་
རྒྱུར། “ད་ལྟ་ཡིན་ན་མོ་ལོ་ཉེར་བདུན་ལ་བུད་འདུག ཁྱེད་ཀྱིས་མོར་ཅི་ཞིག་བྱ་ཐུབ།”
མོས་ངའི་སྐད་ཆར་བསམ་བློ་ཨེན་ཙམ་བཏང་བྱུང་།
“ཡིན་ནའང་། ཁོ་ཚོས་དེ་ལྟར་འདོད་པ་ལས་ངས་ཐ་ན་མོས་རྒྱུགས་འབྲས་
ཐོ་ཡིག་བླངས་པའང་མི་ཤེས། ན་ནིང་སྟོན་ཁར་མོས་ང་ལ་བཤད་དོན། ད་ལོ་ནས་བཟུང་
སློབ་གྲྭས་རྒྱུགས་འབྲས་ཐོ་ཡིག་སྟེར་རྒྱུ་མ་རེད་ཟེར། ཡིན་ནའང་ད་ཅི་དགེ་རྒན་ཆོན་
ཅིན་གྱིས་ང་ལ་ཁ་པར་བརྒྱབ་སྟེ། གལ་སྲིད་མོ་ད་དུང་སློབ་ཐུན་གཅིག་ལ་ཆད་ཚེ། སློབ་
འཕུད་གཏང་བ་ལས་ཐབས་མེད་ཟེར། མོ་ཇི་ལྟར་སློབ་བྱོལ་བྱས་སམ། མོ་གང་དུ་འགྲོ་
འམ། ཁྱོད་ཉིན་རྒྱུན་གྲོང་རྡལ་དུ་ཡོད། གལ་སྲིད་མོ་རྒྱ་སྲང་དུ་གང་སར་ལྡོམ་པ་ཡིན་ན།
ཁྱོད་ཀྱིས་མོ་མཐོང་ལོས་སྲིད།”
“བདེན།” ངས་བཤད་རྒྱུར། “གལ་སྲིད་མོ་རྒྱ་སྲང་དུ་ལྡོམ་པ་ཡིན་ན། འོན་ཀྱང་
ངས་བལྟས་ཚེ་མོ་སློབ་བྱོལ་བྱས་པ་ནི། དོན་དག་དགའ་ཞིག་བསྒྲུབ་པའི་ཆེད་དུ་མིན་
པ་འདྲ།”
“སྐད་ཆ་དེའི་ནང་དོན་ཅི་ཡིན།” མོས་དེ་ལྟར་བཤད།
“ཅང་མིན།” ངས་བཤད་རྒྱུར། “ངས་ནི་ཁྱེད་ལ་ལན་བཏབ་པ་ཙམ་ཡིན།” སྐབས་
དེར་མོ་སླར་ཡང་ངུས་པ་དང་། ཁ་ནས་ཐ་ན་མོའི་ཤ་ཁྲག་ལས་ཆད་པ་དག་གིས་ཀྱང་མོར་
དམོད་མོ་བོར་སོང་ཞེས་མུ་ཅོར་སྨྲས།
“ཁྱེད་ཀྱིས་ང་ལ་དྲིས་པ་མིན་ནམ།” ངས་དེ་ལྟར་བཤད།
“ངས་ཁྱོད་ལ་བཤད་པ་མིན།” མོས་བཤད་རྒྱུར། “ཁྱོད་ནི་ངའི་རྒྱུ་འབྲས་མི་སྣོག་
པའི་བྱིས་པ་གཅིག་པུ་དེ་ཡིན།”
ལོས་ཡིན།” ངས་བཤད་རྒྱུར། “ང་ལ་ཁྱོད་ལ་རྒྱུ་འབྲས་སྣོག་པའི་ཁོམ་པ་གཏན་
ནས་མེད། ང་ལ་ཧྭ་ཧྥུ་སློབ་ཆེན་འགྲིམ་པའི་གོ་སྐབས་བྲལ་ལ་དུས་ཚོད་ཀྱང་དཀོན། ཉིན་
རྒྱུན་ར་རོ་བའི་ངང་ཚེ་ཕྱི་མར་འགྲོ་རག་བར། ངས་ལས་ཀ་ལས་དགོས། ཡིན་ནའང་།
གལ་སྲིད་ཁྱེད་ཀྱིས་ང་མོའི་རྗེས་འདེད་དུ་མངགས་ཏེ། མོས་བྱ་བ་ངན་པ་ཅི་ཞིག་སྒྲུབ་
མིན་ལ་ལྟ་རྟོག་བྱ་དགོས་ན། ངས་ཚོང་ཁང་ལས་བུད་ཆོག་ལ། དགོང་ལས་གཞན་ཞིག་
བཙལ་ཡང་རུང་། འདི་ལྟར་ན། ཉིན་དཀར་ངས་མོར་ལྟ་རྟོག་བྱེད་པ་དང་། དགོང་མོའི་
ལས་རེས་སུ་ཁྱེད་ཀྱིས་པན་བོས་པས་འཐུས།”
“ངས་ཤེས་ཡོད། ང་ནི་ཁྱོད་ཚོའི་ལྷག་མ་དང་ཁུར་བོ་ལས་མ་འདས།” དེ་ལྟར་
བཤད་བཞིན། སྔས་མགོར་བསྔས་ནས་ངུ་ཤུམ་བྱས།
“དེ་ངས་ད་དུང་མི་ཤེས་སམ།” ངས་བཤད་རྒྱུར། “ཁྱེད་ཀྱིས་སྐད་ཆ་འདི་མི་ལོ་
སུམ་ཅུའི་རིང་ལ་བཟློས་མྱོང་། ཐ་ན་སྐབས་འདིར་པན་གྱིས་ཀྱང་རྟོགས་ཡོད་ངེས། ཁྱེད་
ཀྱིས་ང་སོང་ནས་མོར་དོན་འདི་ཁ་བརྡ་བྱ་རུ་འཇུག་གམ།”
“ཁྱོད་ཀྱིས་བལྟས་ན་ཕན་ཐོགས་ཡོད་དམ།” མོས་དེ་ལྟར་བཤད།
“གལ་སྲིད་ངས་ཁ་མ་གདངས་གོང་ཁྱེད་ཡོང་ནས་བར་ལ་བཙངས་ན། ཕན་ཐོགས་
ཅི་ཡང་ཡོད་མི་སྲིད།” ངས་བཤད་རྒྱུར། “གལ་སྲིད་ཁྱེད་ཀྱིས་ང་ལ་མོ་གཅུན་དུ་འཇུག་
འདོད་ན། ཁྱེད་ཀྱིས་གསུངས་དང་ཆོག འོན་ཀྱང་ཐེ་གཏོགས་བྱ་མི་རུང་། ཐེངས་རེར་
ངས་གཅུན་འདོད་དུས། ཁྱེད་ཡོང་ནས་དཀྲུགས་འགྲོ། མཐར་ལྡོག་སྟེ་མོས་ངེད་གཉིས་ལ་
འཕྱ་དམོད་བྱས་པ་རེད།"
“ཤེས་དགོས་པ་ཞིག་ལ། མོ་ནི་ཁྱོད་ཀྱི་ཤ་ཉེ་རེད།" མོས་དེ་ལྟར་བཤད།
“ལོས་ཡིན།” ངས་བཤད་རྒྱུར། “ངས་ཀྱང་འདི་ལྟར་དྲན་བཞིན་ཡོད་དེ། ཤ་ཉེ། ད་
དུང་མ་གཅིག་གི་བྱང་ཁོག་བརྒྱུད་པ་རེད་ཨང་། ཡིན་ནའང་། གལ་སྲིད་མི་སུ་ཞིག་ནག་
ཁོལ་དང་མཚུངས་ཚེ། མི་དེ་སུ་དང་གང་ཡིན་ལ་མི་ལྟ་བར། ངེས་པར་ནག་ཁོལ་ལ་ཇི་
ལྟར་བཅའ་བཅའ་དེ་ལྟར་བཅའ་དགོས།”
ང་ཁྱོད་ཀྱིས་མོར་ཞེ་སྡང་བཀོལ་བར་སྐྲག” མོས་དེ་ལྟར་བཤད།
“ཆོག་གི” ངས་བཤད་རྒྱུར། “ཁྱེད་ཀྱི་བྱེད་ཐབས་ཀྱང་གོ་ཆོད་པར་མ་མཐོང་།
ཁྱེད་ཀྱིས་དོན་དུ་ང་ལ་བདག་བྱེད་དུ་འཇུག་གམ་མི་འཇུག དགོས་ན་དགོས་ཟེར། མི
དགོས་ན་བསྐྱུར་ཞོག ང་ད་དུང་ལས་ཚོགས་ལ་འགྲོ་དགོས།
“ངས་ཤེས་ཡོད། ལོ་འདི་གར་ཁྱོད་ཀྱིས་ང་ཚོའི་དོན་དུ་སྡུག་མ་མྱངས་བསམ་པ་
མེད།” མོས་བཤད་རྒྱུར། “ཁྱོད་ཀྱིས་ཀྱང་ལོས་རྟོགས། གལ་སྲིད་དང་ཐོག་ངའི་རེ་བ་གྲུབ་
ཡོད་ཚེ། ཁྱོད་ལ་སྔར་ནས་རང་ཉིད་ཀྱི་ཀུང་སི་ཞིག་ཡོད་ཁོ་ཐག་ཆོད། དེར་མ་ཟད་པ་སི་
ཁང་ཚང་གི་སྐུ་སྲས་ལྟར་འཚོ་བ་རོལ་བཞིན་མཆིས། རྒྱུ་མཚན་ནི། ཁྱོད་ཀྱི་རུས་ལ་པ་སི་
ཁང་མི་ཟེར་རུང་། ཁྱོད་ཀྱི་རུས་པའི་གཏིང་ནས་པ་སི་ཁང་ཚང་གི་མིར་གཏོགས་པ་ཡིན།
ངས་ཤེས་ཏེ་གལ་སྲིད་ཁྱོད་ཀྱི་ཨ་ཕས་དུས་སྔ་མོ་ནས་དཔགས་ཡོད་ཚེ་”
“ཧིན།” ངས་བཤད་རྒྱུར། “ངས་བསམས་ན་ཁོ་ཡང་སྤྱིར་བཏང་གི་མི་ཕལ་བ་དང་
གཅིག་པ་གཅིག་རྐྱང་རེད། མཚམས་མཚམས་སུ་བློ་ངོར་མ་ཤོང་བ་ལོས་མཆིས།” མོས་
སླར་ཡང་ངུ་ཤུམ་བྱས།
“ཁྱོད་ཀྱིས་ཅིའི་ཕྱིར་འདི་ལྟར་རང་གི་ཕ་འདས་པོའི་བླ་སྒུལ་བ་རེད་དམ།” མོས་
དེ་ལྟར་བཤད།
“ཆོག་གི” ངས་བཤད་རྒྱུར། “ཆོག་གི ཁྱེད་ཀྱི་འདོད་པ་ལྟར་བྱོས། ང་ལ་རང་ཉིད་
ཀྱི་ཀུང་སི་མེད་པ་བདེན་མོད། འོན་ཀྱང་ང་སྔར་ལྟར་ལས་ཚོགས་ལ་འགྲོ་དགོས། ལས་
གཡོག་རྒྱུག་དགོས། འོ་ན་ཁྱེད་ཀྱིས་དོན་དམ་པར་མོར་ཁ་བརྡ་བྱ་རུ་འཇུག་གམ་མི་འཇུག”
“ང་དངོས་གནས་ཁྱོད་ཀྱིས་མོར་ཞེ་སྡང་བཀོལ་བར་སྐྲག” མོས་དེ་ལྟར་བཤད།
“འགྲིག་གི” ངས་བཤད་རྒྱུར། “དེས་ན་ངས་ཅི་ཡང་མ་བཤད་པས་འགྲིག”
“འོན་ཀྱང་ཐབས་བཀོད་པ་ཞིག་ཅིས་ཀྱང་འཐེན་དགོས།” མོས་བཤད་རྒྱུར། “སྡེ་
གཞན་གྱིས་བལྟས་ན་ངས་མོ་སློབ་གྲྭ་བྱོལ་བར་གུ་ཡངས་བཏང་བ་དང་འདྲ་ལ། མོ་རང་
དགར་རྒྱ་སྲང་ཉུག་ཆོག་པ་དང་ཡང་མཚུངས། དེ་མིན། ང་ལ་ཐབས་ཤེས་ཟད་དེ་མོ་
རང་མགོ་རང་རྒྱལ་དུ་བཏང་བར་ཡང་འདོད་ངེས ཅེ་སུང་། ཅེ་སུང་།” མོས་བཤད་
རྒྱུར། “ཁྱོད་ཀྱིས་ང་བསྐྱུར་ཏེ་ཁ་ཡ་མི་བྱེད་དམ། ཁྱོད་ཀྱིས་འགན་ཁུར་འདི་འདྲ་མང་པོ་
ཞིག་ང་ལ་འཇོག་ཕོད་དམ།”
“ཆོག་གི ཆོག་གི” ངས་བཤད་རྒྱུར། “ཁྱེད་ཀྱིས་ཡང་རང་ཉིད་སྡུག་ལ་གཏད་དེ་
ནད་གཞི་བསླང་རྒྱུ་རེད། ཁྱེད་ཀྱིས་ཡང་མིན་ན་མོ་ཉིན་ཧྲིལ་བོར་ཁང་བར་ཁོགས། ཡང་
མིན་ན་མོའི་དོན་དུ་སེམས་ཚེགས་མ་བྱེད། མོ་ང་ལ་སྤྲོད་དང་ཆོག འདི་ལྟར་བྱས་ན་མི་
བཟང་ངམ།”
“མོ་ནི་ངའི་ཤ་ཁྲག་ལས་ཆད་པ་རེད་ཡ།”  མོས་དེ་ལྟར་བཤད་ཀྱིན་སླར་ཡང་ངུས།
དེ་བས་ངས་བཤད་རྒྱུར།
“འོ་ཡ། དེས་ན་ངས་མོ་གཅུན་ཆོག ཆོག་གི ད་མ་ངུ་།”
“ཁྱོད་ཀྱིས་ཞེ་སྡང་མ་བཀོལ་ཨ།” མོས་བཤད་རྒྱུར། “མོ་ད་དུང་བྱིས་པ་ཞིག་རེད།
དེ་སེམས་ལ་ཟུངས།”
“ག་ལ་དཔེ།" ངས་བཤད་རྒྱུར། “ངས་མི་དཔེ།” ང་སྒོ་ཕྱིར་བུད་པ་དང་། འགྲོ་
ཞོར་དུ་སྒོ་བརྒྱབ།
“ཅེ་སུང་།” མོས་དེ་ལྟར་བཤད། ངས་ཨ་ལན་མ་བྱིན། ང་ཐོག་ཁང་གི་ཁྱམས་ར་
བརྒྱུད་ནས་མུ་མཐུད་དུ་ཕྱིན། “ཅེ་སུང་།” མོས་ཁང་སྒོའི་ནང་རོལ་ནས་དེ་ལྟར་བོས། ང་
སྔར་བཞིན་འོག་ཁང་བསྙེགས་ནས་སོང་། ཇ་ཁང་དུ་མི་གཅིག་ཀྱང་མི་འདུག དེའི་འཕྲོས་
སུ་ངས་མོཇ་ཁང་དུ་ཡོད་པའི་སྐད་སྒྲ་ཐོས། མོས་ཏི་ཨར་ཞུ་ཡིས་ཚིག་ཇ་གང་ལྡུག་པར་
རེ་ཞིང་མཆིས། ང་ཇ་ཁང་དུ་འཛུལ།
“འདི་ནི་ཁྱོད་ཚོའི་སློབ་ལྭ་རེད་དམ། ཨེ་རེད།” ངས་བཤད་རྒྱུར། “ཡང་མིན་ན།
དེ་རིང་གནང་བ་རེད་དམ།”
“ཕྱེད་ཙམ་གྱིས་ཆོག” མོས་བཤད་རྒྱུར། “ངས་ཁྱོད་ལ་ཞུ་བ་བྱེད།”
“མི་ཆོག སྲས་མོ།" ཏི་ཨར་ཞུ་ཡིས་བཤད་རྒྱུར། “ངས་ཁྱོད་ལ་ལྡུག་མི་རུང་། ལོ་
བཅུ་བདུན་ལོན་པའི་མོ་གཞོན་ཞིག་གིས་ཕོར་བ་གང་འཐུང་ན་རན་པ་ཡིན། ཡང་གཅིག་
བཤད་ན་སྲས་མོ་ཁ་ལའོ་ལིན་ལགས་ཀྱིས་བཅོལ་གདམས་བྱས་ཡོད། ཁྱོད་ཀྱིས་རེམ་མར་
ཟོས་ཏེ་སློབ་ལྭ་གྱོན་ན། ཅེ་སུང་གི་རླངས་འཁོར་ལ་བསྐངས་ནས་གྲོང་ཁྱེར་དུ་སོང་ཆོག
ཁྱོད་ཀྱིས་བསམ་གཟས་ནས་རྗེས་སུ་ལུས་ན་འདོད་དམ།”
“མིན། མོས་དེ་ལྟར་ག་ལ་དཔེ།” ངས་བཤད་རྒྱུར། “ངས་མྱུར་དུ་བཀོད་སྒྲིག་བྱ་
ཆོག” མོས་ང་ལ་ཅེར་ཞིང་། ལག་ཏུ་ཕོར་བ་བཟུང་འདུག མོས་ངོ་གདོང་དུ་ལུག་པའི་སྐྲ་
ལོ་ལྟག་གར་བཤད་པ་དང་། ཁྲུས་ལྭ་དེ་མོའི་ཕྲག་སྟེང་ནས་ཐུར་དུ་ཤུད། “ཁྱོད་ཀྱིས་ཕོར་
བ་ཞོག་དང་། འདི་གར་ཤོག” ངས་དེ་ལྟར་བཤད།
“ཅི་བྱེད་རྒྱུ་ཡིན།” མོས་དེ་ལྟར་བཤད།
“རེམ།” ངས་བཤད་རྒྱུར། “ཕོར་བ་ཆུ་རྫིང་དུ་ཞོག་དང་། འདི་གར་ཤོག
“ཁྱོད་ཀྱིས་ཡང་ཅི་ཞིག་བྱེད་རྩིས་ཡོད། ཅེ་སུང་།” ཏི་ཨར་ཞུ་ཡིས་དེ་ལྟར་བཤད།
“ཁྱོད་ཀྱིས་རྨོ་མོ་དང་མི་གཞན་ཚང་མའི་གཉའ་གཅོག་ཐུབ་ན། ང་ཡང་ཐུབ་རྒྱུ་
རེད་འདོད་ན་ཐང་།” ངས་བཤད་རྒྱུར། “འོན་ཀྱང་ཁྱོད་འཆུགས་ཐལ། ངས་ཁྱོད་ལ་སྐར་
ཆ་བཅུའི་གོ་སྐབས་སྟེར། ངས་བཤད་པ་ལྟར་ཕོར་བ་ཞོག་ཅིག”
ད་ནི་མོས་ང་ལ་མི་ལྟ་ཞིང་། ཏི་ཨར་ཞུ་ཡི་ཕྱོགས་སུ་འཁོར། “ད་ལྟ་དུས་ཚོད་དུ་རེད།
ཏི་ཨར་ཞུ།” མོས་བཤད་རྒྱུར། “སྐར་ཆ་བཅུ་བགོར་ན། ཁྱོད་ཀྱིས་ཤུ་སྒྲ་ཞིག་འདེབས་
རོགས། ང་ལ་ད་དུང་ཚིག་ཇ་ཕྱེད་ཙམ་བླུགས་དང་། ཏི་ཨར་ཞུ། ངས་ཁྱོད་ལ་ཞུ་
ངས་དེ་མ་ཉིད་དུ་མོའི་དཔུང་བར་འཇུས་པ་ན། མོས་ཕོར་བ་ལྷོད། ཕོར་བར་སར་
ལྷུང་སྟེ་གས་ཧྲུག་ཏུ་ཆག མོས་ང་ལ་ལྟ་བཞིན་དཔུང་བ་ཕྱིར་བསྐུམས། ཡིན་ནའང་ངས་
དམ་དུ་བསྡམས་ཏེ་མ་ལྷོད། ཏི་ཨར་ཞུ་རྐུབ་སྟེགས་སྟེང་ནས་ཧར་སེར་ཡར་ལངས།
“ཁྱོད་འདི། ཅེ་སུང་།” མོས་དེ་ལྟར་བཤད།
“ང་ཐོངས་ཤིག” ཁོན་ཏིང་གིས་བཤད་རྒྱུར། “དེ་མིན་ངས་ཁྱོད་ལ་འགྲམ་ལྕག་
གཞུ་རྒྱུ་ཡིན།
“ཁྱོད་ཀྱིས་གཞུ་རྒྱུ་ཟེར་རམ།” ངས་བཤད་རྒྱུར། “ཁྱོད་ཀྱིས་གཞུ་རྒྱུ་ཟེར་
རམ།” མོས་ལག་པ་ཡ་གཅིག་ངའི་ངོ་གདོང་ཕྱོགས་ནས་ཕྱར། ངས་ལག་པ་དེ་ལམ་སང་
བཟུང་། ངས་མོ་རི་བྱི་ཞིག་ཏུ་བལྟས་ཡོད་དེ། མོ་དམ་དུ་བསྡམས། “ཁྱོད་ཀྱིས་གཞུ་རྒྱུ་ཟེར་
རམ།" ངས་བཤད་རྒྱུར། “ཁྱོད་ཀྱིས་གཞུ་ཐུབ་འདོད་དམ།’
“ཁྱོད་འདི། ཅེ་སུང་།” ཏི་ཨར་ཞུ་ཡིས་དེ་ལྟར་བཤད། ངས་མོ་ཇ་ཁང་དུ་དྲུད་པ་
དང་། མོའི་ཁྲུས་ལྭ་ཤིགས་ཤིང་ལུས་འགྲམ་དུ་འཕྱོས་པ་ན། ནང་དུ་ཅི་ཡང་གྱོན་མེད་པ་
མཐོང་། ཏི་ཨར་ཞུ་གྱོལ་མ་ལྡིང་གིས་ཚུར་ཡོང་། ང་ཕྱིར་འཁོར་ནས་རྡོག་ཐོ་གཅིག་གིས་
མོ་ཡོང་སའི་སྒོ་ཁྲོག་གེར་བརྒྱབ།
“ཁྱོད་ནང་དུ་མ་ཡོང་།” ངས་དེ་ལྟར་བཤད།
ཁོན་ཏིང་ཟས་ཅོག་ལ་བསྙེས་ཏེ། ཁྲུས་ལྭའི་སྒྲོག་གུ་མདུད་བཞིན་འདུག ངས་ཡ་ཡོ་
མེད་པར་མོར་ཧྲིག་ནས་བསྡད།
“ཡ།” ངས་བཤད་རྒྱུར། “ངས་ཁྱོད་ལ་འདྲི། ཁྱོད་ཀྱི་འདི་ཅི་ཞིག་ཡིན། སློབ་
བྱོལ་ཕར་ཞོག ད་དུང་ཁྱོད་ཀྱི་ཨ་ཡེར་རྫུན་གཏམ། རྒྱུགས་འབྲས་ཐོ་ཡིག་སྟེང་ཨ་ཡེའི་
མིང་ཡིག་རྫུན་མ་བྲིས་ཏེ། ཨ་ཡེའི་ནད་གཞི་སླར་ཡང་འཕར་དུ་བཅུག ཁྱོད་ཀྱི་འདི་ཅི་
ཞིག་ཡིན།”
མོས་ཅི་ཡང་མི་སྨྲ། མོས་ཁྲུས་ལྭའི་སྒྲོག་གུ་སྐེ་ཚིགས་བར་དུ་མདུད་ཅིང་། ལྭ་བས་
ལུས་པོ་དམ་དུ་འགེབས་ཞོར། ང་ལ་ཅེར་ནས་བསྡད། མོས་སྐག་ཚོས་འབྱུག་ལོང་མ་བྱུང་
བར། མོའི་ངོ་གདོང་ནི་མདའ་རས་ཀྱིས་ཕྱིས་པ་ལྟར་དུ་སྣང་། ང་ཕར་སོང་ནས་མོའི་ལག་
ཚིགས་ལ་འཇུས། “ཁྱོད་ཀྱི་འདི་ཅི་ཞིག་ཡིན།”  ངས་དེ་ལྟར་བཤད་
“ཁྱོད་ལ་འབྲེལ་བ་སྤུ་ཙམ་ཡང་མེད།” མོས་བཤད་རྒྱུར། “ང་ཐོངས་ཤིག”
ཏི་ཨར་ཞུ་ནང་དུ་སླེབས་བྱུང་། “ཧེ། ཅེ་སུང་།" མོས་དེ་ལྟར་བཤད།
“ཁྱོད་སྒོ་ཕྱིར་སོང་ཞིག གོ་སོང་ངམ།” ངས་དེ་ལྟར་བཤད། ཐ་ན་མགོ་བོ་དཀྱོགས་
ཙམ་ཡང་མ་བྱས། “ངས་ཁྱོད་སློབ་བྱོལ་བྱེད་དུས་གང་དུ་སོང་བ་ཤེས་འདོད།” ངས་
བཤད་རྒྱུར། “ཁྱོད་རྒྱ་སྲང་ཉུག་པ་མ་རེད། དེ་མིན་ངས་ཁྱོད་མཐོང་སྲིད། ཁྱོད་སུ་ཞིག་
དང་མཉམ་དུ་འཆལ་སྤྱོད་བྱས་པ་ཡིན། སྐྱེས་པ་མགོ་མེད་གཞུག་མེད་དེ་དང་མཉམ་པོར་
ནགས་ཚལ་དུ་བསྐུངས་པ་ཨེ་ཡིན། ཁྱོད་སོང་ངམ་མ་སོང་།”
“ཁྱོད—ཁྱོད་ཁྱི་སྐྱག་འདི།” མོས་དེ་ལྟར་བཤད། མོས་འཕག་འཚག་ཇི་ལྟར་
བྱས་ནའང་། ངས་ཏིལ་ཙམ་ཡང་མ་ལྷོད། “འཆི་བདག་གི་ཁ་ལ་བརྫང་རྒྱུའི་ཁྱི་སྐྱག་
ཁྱོད།" མོས་དེ་ལྟར་བཤད།
“ངས་ཁྱོད་ལ་ཚ་གཅུན་ཞིག་སྟེར།” ངས་བཤད་རྒྱུར། “ཁྱོད་ལ་ཨ་ཡེ་རྒན་མོ་ཞིག་
ལ་སྐྲག་ཕུད་པའི་ནུས་པ་ཡོད་ན་ཐང་མོད། འོན་ཀྱང་ངས་ཁྱོད་ལ་ད་ལྟ་སུ་ཞིག་བཟའ་
དཔོན་ཡིན་པ་ཤེས་སུ་འཇུག” ངས་ལག་པ་ཡ་གཅིག་གིས་མོ་དམ་དུ་བཟུང་། སྐབས་
འདིར། མོས་གཞར་ཡང་འཕག་འཚག་མི་བྱེད་ཅིང་། ང་ལ་ཅེར་ནས་སྡོད། མོའི་མིག་
འབྲས་གཉིས་ནི་ཇེ་ཆེ་ནས་ཇེ་ཆེ་དང་ཇེ་ནག་ནས་ཇེ་ནག་ཏུ་གྱུར།
“ཁྱོད་ཀྱིས་ཅི་ཞིག་བྱ་རྩིས་ཡིན།” མོས་དེ་ལྟར་བཤད།
“ཁྱོད་སྒུགས་དང་། ངས་རྐང་སྣམ་ཁ་འདིག་ཕྱིར་བཏོན་ན། ད་གཟོད་ཁྱོད་ཀྱིས་ཤེས་
ངེས།” ངས་དེ་ལྟར་བཤད་ཞོར། ཀོ་བའི་ཁ་འདིག་ཕྱིར་ཕྱུང་། སྐབས་དེར། ཏི་ཨར་ཞུ་ཡིས་
ངའི་དཔུང་བར་འཇུས་བྱུང་།
“ཅེ་སུང་།” མོས་བཤད་རྒྱུར། “ཁྱོད་འདི། ཅེ་སུང་། ཁྱོད་ངོ་མི་ཚའམ།”
“ཏི་ཨར་ཞུ།” ཁོན་ཏིང་གིས་བཤད་རྒྱུར། “ཏི་ཨར་ཞུ།”
“ངས་ཁྱོད་ལ་གཞུ་རུ་འཇུག་མི་སྲིད།” ཏི་ཨར་ཞུ་ཡིས་བཤད་རྒྱུར། “ཁྱོད་སྐྲག་
མི་དགོས། གཅེས་ཕྲུག” མོས་ངའི་དཔུང་བར་འཐམས། སྐབས་འདིར། ངས་ཁ་འདིག་
ཡོངས་སུ་ཕྱུང་བ་དང་། ཤེད་ཤུགས་བཀོལ་ནས་མོ་ཕར་ལ་དེད། མོ་ཁྱ་རེ་ཁྱོར་རེའི་ངང་
ཟས་ཅོག་སྟེང་དུ་འགྱེལ། མོ་རྒས་ཤིང་འཁོགས་ཏེ། ད་ནི་འགྲོ་མགོ་འཁྱོངས་ཙམ་ལས་
གཞན་ཅི་ཡང་མི་ནུས་པར་འདུག མོ་འགྱེལ་བ་དེར་སྐྱོན་ཅི་ཡང་མེད། གང་ལྟར་མི་
ཞིག་གིས་ཇ་ཁང་གི་ཟས་ལྷག་ཚང་མར་ཉ་ར་བྱེད་དགོས་པར་སྣང་། མོ་སླར་ཡང་ཡོ་མོ་མི་
བརྟན་པར་ངེད་གཉིས་ཀྱི་བར་དུ་སླེབས་ཏེ་ང་འགོག་པར་བརྩམས། “ཁྱོད་ཀྱིས་བརྒྱག་
བསམས་ན་ང་ལ་བརྒྱབ་པས་བཟང་།” མོས་བཤད་རྒྱུར། “གལ་སྲིད་ཁྱོད་ཀྱིས་མ་བརྒྱབ་
པར་སྤོ་མི་དྭངས་ན། ང་ལ་བརྒྱབ་ན་འགྲིག”
“ ཁྱོད་ཀྱིས་ངས་བརྒྱག་མི་ཕོད་པར་འདོད་དམ།” ངས་དེ་ལྟར་བཤད།
“གང་ལྟར་ངས་ཁྱོད་ཀྱིས་བྱ་བ་ངན་པ་ཅི་ཡང་སྒྲུབ་ཕོད་པ་ཤེས་ཡོད།” མོས་དེ་
ལྟར་བཤད། སྐབས་དེར་ངས་ཨ་མ་སྐས་རྐང་ལས་འབབ་པའི་ཐྲིག་སྒྲ་ཐོས། ངས་མ་གཞི་
ནས་མོས་ལྟད་མོ་སྒང་གིས་མི་ལྟ་བ་དཔགས་ཡོད། ངས་ལག་པ་ལྷོད། ཁོན་ཏིང་གིས་གོམ་
པ་འཆོལ་ཏེ་གྱང་ངོས་སུ་འགྱེལ་ཞོར་དུ། ཁྲུས་ལྭ་དམ་དུ་བསྣོལ།
“ཆོག་གི” ངས་བཤད་རྒྱུར། “ངེད་གཉིས་ཀྱི་དོན་འདི་རེ་ཞིག་བསྐྱུར་ཞོག ཁྱོད་
ཀྱིས་ང་གཉའ་ནས་གནོན་ཐུབ་པར་མ་འདོད། ང་ཨ་ཡེ་རྒན་མོ་མིན། འཆི་མ་གསོན་གྱི
ནག་ཁོལ་ཡང་མིན། འཆལ་མོ་ཁྱོད།” ངས་དེ་ལྟར་བཤད།
“ཏི་ཨར་ཞུ།” མོས་བཤད་རྒྱུར། “ཏི་ཨར་ཞུ། ང་ལ་ངའི་ཨ་མ་དགོས།”
ཏི་ཨར་ཞུ་མོའི་ཉེ་སར་ཕྱིན། “ཆོག་གི ཆོག་གི" ཏི་ཨར་ཞུ་ཡིས་བཤད་རྒྱུར། “གལ་
སྲིད་ང་འདི་གར་ཡོད་ན། ཁོས་ཁྱོད་ལ་རེག་ཐུག་ཙམ་ཡང་མི་ནུས།” ཨ་མ་མུ་མཐུད་དུ་
སྐས་རྐང་ལས་འབབ་བཞིན་མཆིས།
“ཅེ་སུང་།” མོས་བཤད་རྒྱུར། “ཏི་ཨར་ཞུ།”
‘ཆོག་གི ཆོག་གི” ཏི་ཨར་ཞུ་ཡིས་བཤད་རྒྱུར། “ངས་ཁོས་ཁྱོད་ལ་ཐུག་གི་
འཇུག་མི་སྲིད།” མོས་ལག་པ་བསྲིངས་ནས་ཁོན་ཏིང་ལ་བྱིལ་བྱིལ་བྱས། ཁོན་ཏིང་གིས་
མོའི་ལག་པ་ཕར་དེད།
“ཨ་ཡེ་ནག་རྒན་མ་ཁྱོད།” མོས་དེ་ལྟར་བཤད་རྗེས། སྒོ་ཁར་ཕྱོགས་ནས་བརྒྱུགས།
“ཏི་ཨར་ཞུ།” ཨ་མས་སྐས་ཐོག་ནས་དེ་ལྟར་སྐད་བརྒྱབ། ཁོན་ཏིང་མོའི་ལུས་
འགྲམ་བཟུར་ཏེ་ཐོག་ཁང་དུ་བརྒྱུགས། “ཁོན་ཏིང་།” མོས་བཤད་རྒྱུར། “ཝེ། ཁོན་ཏིང་།”
ཁོན་ཏིང་གིས་གོམ་མཚམས་མ་བཞག ངས་མོ་སྐས་མགོར་སླེབས་རྗེས་ཁྱམས་ར་བརྒྱུད་
པའི་གོམ་སྒྲ་ཐོས་ཐུབ། མཇུག་མཐར། ཁང་སྒོ་ཁྲོག་སྒྲ་དང་བཅས་གྲག་བྱུང་།
དེ་སྔོན་ཨ་མ་དལ་ཅིག་ལ་བསྡད་ཀྱང་། ད་ལྟ་མུ་མཐུད་དུ་མར་བབས། “ཏི་ཨར་
ཞུ།” མོས་དེ་ལྟར་བཤད།
“འོ།” ཏི་ཨར་ཞུ་ཡིས་བཤད་རྒྱུར། “ང་ད་ཡོང་། ཁྱོད་སོང་ནས་རླངས་འཁོར་
བསྐོར་ཏེ་སྒོ་ཁར་སྒུགས།” མོས་བཤད་རྒྱུར། “ཅུང་ཙམ་ནས་མོ་སློབ་གྲྭར་འཁྲིད་
དགོས།”
“དེ་ཁྱོད་ཀྱིས་སེམས་ཁུར་བྱེད་མི་དགོས།” ངས་བཤད་རྒྱུར། “ངས་མོ་བཙན་
ཚུགས་ཀྱིས་སློབ་གྲྭར་བསྐྱལ་རྒྱུ་ཡིན། དེར་མ་ཟད་ངས་མོ་སློབ་བྱོལ་བྱེད་མིན་ལ་ལྟ་རྟོག་
བགྱི་རྒྱུ་ཡིན། དོན་འདི་ངས་མགོ་བཟུང་ན་རྔ་མ་མི་གཏོང་ཁོ་ཐག་ཡིན།”
“ཅེ་སུང་།” ཨ་མས་སྐས་རྐང་ནས་དེ་ལྟར་བོས།
“རེམ་མར་སོང་།” ཏི་ཨར་ཞུ་ཡིས་དེ་ལྟར་བཤད་ཞོར། སྒོ་ཁའི་ཕྱོགས་སུ་ཕྱིན། “ཁྱོད་
ཀྱིས་ཡང་མོའི་ནད་གཞི་བསླང་འདོད་དམ། ང་ཡོང་གིན་ཡོད། སྲས་མོ་ཁ་ལའོ་ལིན།”
ང་སྒོ་ཕྱིར་བུད། སྒོ་ཁའི་ཐེམ་ཐོག་ཏུ་ངས་ད་དུང་ཡང་མོ་ཚོའི་ཁ་བརྡ་ཐོས་
ཐུབ། “ཁྱེད་ཕྱིར་མལ་ཁྲིར་ཉོལ་དང་།” ཏི་ཨར་ཞུ་ཡིས་བཤད་རྒྱུར། “ཁྱེད་ཀྱིས་རང་ཉིད་
ཐང་བོ་མིན་པ་མི་ཤེས་སམ། ཡར་ལངས་མི་ཉན་ཡ། རེམ་མར་ཕྱིར་སོང་། ངས་བུ་མོ་དུས་
ལྟར་སློབ་གྲྭར་འགྲོ་རུ་འཇུག་ངེས།”
ང་ལྷས་རྒྱབ་ཏུ་སོང་སྟེ། རླངས་འཁོར་ཕྱི་སྣུར་སྟེག་བསམས། དེའི་འཕྲོར་སྐོར་བ་
ཆེན་པོ་ཞིག་བརྒྱབ་ནས་མདུན་སྒོར་སླེབས་པ་ན། ད་གཟོད་ཁོ་ཚོ་རྙེད་པ་ཡིན།
“ངས་ཁྱོད་ལ་བཅོལ་མྱོང་། ཁྱོད་ཀྱིས་རླངས་འཁོར་རྐྱལ་བ་ཞིག་གྲ་སྒྲིག་བྱོས་ཟེར་
བ་མིན་ནམ།” ངས་དེ་ལྟར་བཤད།
“ཁོམ་པ་མེད་ཐལ།” ལ་སེ་ཐི་ཡིས་བཤད་རྒྱུར། “ཨ་ཡེ་རྒན་མོས་ཇ་ཁང་གི་ལས་
ཀ་འཚག་ན་མ་གཏོགས་ཁོར་ལྟ་མཁན་མེད།
“ཧིན།” ངས་བཤད་རྒྱུར། “ཟ་མ་ཟ་དུས་ཇ་ཁང་ཧྲིལ་བོ་ནག་ཁོལ་གྱིས་གང་།
ཚང་མ་ངས་གསོ་དགོས། ཁྱོད་ཚོས་ཁོའི་རྗེས་སུ་འབྲང་རྒྱུ་མ་གཏོགས་ཅི་ཡང་མི་ཤེས།
ངས་རྐྱལ་བ་ཞིག་བརྗེ་དགོས་པའི་དུས་ལ་བབ་ན། ང་རང་ཉིད་ཀྱིས་ལག་པ་འགུལ་བ་
ལས་ཐབས་མི་འདུག་ཨང་།”
ངས་མི་ཚབ་ལ་མི་བཙལ་མ་ཐུབ་ཐལ།” ཁོས་དེ་ལྟར་བཤད། སྐབས་དེར། པན་
ཅི་ཡིས་ཕུད་ཕུད་ཅག་ཅག་བྱེད་མགོ་བརྩམས།
“ཁོ་ལྷས་རྒྱབ་ཏུ་ཁྲིད་ལ་སོང་།” ངས་བཤད་རྒྱུར། “ཁྱོད་ཀྱིས་ཅིའི་ཕྱིར་ཁོ་འདི་
གར་སྡོད་དུ་བཅུག་སྟེ་མི་གཞན་ལ་འགྲེམས་སྟོན་བྱེད་པ་ཡིན་ནམ།” ཁོས་ཨག་སྐད་ལྷང་
ལྷང་མ་བཏབ་གོང་། ངས་ཁོ་ཚོ་ཕར་འགྲོ་རུ་བཅུག་པ་ཡིན། གཟའ་ཉི་མར་ཁེལ་ན་དངོས་
གནས་ཐབས་རྡུགས་རེད། ལུས་རྩལ་ར་བར་མི་ཚོགས་ཀྱི་འདུ་འགོད་འཁྲིགས་ཤིང་། ཁོ་
ཚོར་ཁྱིམ་ཚང་གི་ངན་བགྲང་རྒྱུ་མེད་ལ། ནག་ཁོལ་དྲུག་གསོ་བའི་འགན་ཁུར་ཡང་མེད།
ཁོ་ཚོས་གར་རིལ་ལྟ་བུའི་ཅ་ག་ཞིག་བརྩེས་ནས་གང་སར་གནམ་ལྡིང་ས་ལྡིང་གིས་བྲེལ།
ཐེངས་རེར་ཁོས་ཁོ་ཚོ་སླེབས་པ་མཐོང་འཕྲལ། ལན་ཀན་དེད་ནས་ཕར་རྒྱུག་ཚུར་རྒྱུག་
བྱེད་ཅིང་། ཨག་སྐད་མཚམས་མི་ཆད་པར་འདེབས། འདི་ལྟར་སོང་ན། སྡེ་ཚང་གིས་ང་
ལ་ལུས་རྩལ་ར་བའི་རྩེད་གླ་ཅིས་ཀྱང་སྤྲོད་དགོས་ཟེར་ངེས། ཡིན་ནའང་། ཨ་མ་དང་ཏི་
ཨར་ཞུ་གཉིས་ཀྱིས་པན་ཅི་ཡི་ངུ་ཁ་འགོག་པའི་ཆེད། རྫ་ཆས་ཀྱི་སྤོ་ལོ་དང་ལག་ཅོཞིག་
བཙལ་ནས་སྤོ་ལོ་རྒྱག་པའི་ཟོལ་སྟོན་པ་དང་། དེ་མིན། དགོང་མོ་ལས་ཚོགས་གྲོལ་རྗེས་
ངས་ལྒང་ཞུ་སྦར་ནས་པན་ཅི་ལ་སྤོ་ལོ་བརྒྱག་དགོས། གལ་སྲིད་དེ་ལྟར་ན། མི་གཞན་
གྱིས་ངེད་བཟའ་ཚང་གང་བོ་ཅེ་ཁི་སུན་གྱི་སྨྱོན་པའི་གླིང་དུ་མི་བསྐྱལ་བའི་ལ་ཐང་གང་
ཡང་མེད། གནམ་རྒན་མས་མཁྱེན། གལ་ཏེ་དངོས་གནས་དེ་ལྟར་སྲིད་ཚེ། གཞན་གྱིས“རུ་
རྙིང་གཟའ་འཁོར” བསྡུས་ཏེ་རྟེན་འབྲེལ་མི་ཞུ་གྲང་ཨང་།
ང་ལྷས་རྒྱབ་ཀྱི་རླངས་འཁོར་འཇོག་སར་ཕྱིན། རླངས་འཁོར་གྱི་རྐྱལ་བ་དེ་གྱང་ངོས་
ལ་ཁེན་ནས་བཞག་འདུག ཡིན་ནའང་ང་རང་ཉིད་ཀྱིས་དེ་སྤྲོད་འདོད་གཏན་ནས་མེད།
ངས་རླངས་འཁོར་ཕྱིར་བཀྱེད་སྟེག་རྗེས་ཁ་ལོ་དཀྱུས་པ་ན། མོ་རླངས་འཁོར་གྱི་འགྲམ་དུ་
ལངས། ངས་བཤད་རྒྱུར།
“ཁྱོད་ལ་བསླབ་དེབ་གཅིག་ཀྱང་མེད་པ་ངས་ཤེས་ཡོད། ངས་བསླབ་དེབ་དེ་དག་
གང་དུ་ཡོད་པ་ཤེས་འདོད། ཁྱོད་ཀྱིས་ང་ཇུས་མེད་ཇུས་གཏོགས་བྱེད་པར་དགའ་ཟེར་
ནའང་ཐང་། ལོས་བདེན། ང་ལ་དེ་འདྲི་བའི་ཐོབ་ཐང་མེད།” ངས་བཤད་རྒྱུར། “འོན་
ཀྱང་། ན་ནིང་ཟླ་དགུ་པར་བསླབ་དེབ་དེ་དག་གི་རིན་གོང་སྒོར་བཅུ་གཅིག་དང་ཟུར་
དྲུག་སྐར་ཆ་ལྔ་བོ་དེ་ངས་སྤྲད་པ་ཡིན།”
“ཨ་མས་ང་ལ་སྒོར་མོ་བྱིན་ཏེ་ཉོས་པ་ཡིན།” མོས་བཤད་རྒྱུར། “ཁྱོད་ཀྱི་སྒོར་མོ་
ངས་སྐར་གང་ཡང་བཀོལ་མེད། གལ་སྲིད་དུས་ནམ་ཞིག་ཁྱོད་ཀྱི་སྒོར་མོ་བཀོལ་དགོས་
བྱུང་ཚེ། ང་ལྟོགས་ནས་ཤི་ན་དགའ།”
“རེད་དམ།” ངས་བཤད་རྒྱུར། “སྐད་ཆ་འདི་དག་ཁྱོད་ཀྱིས་ཨ་ཡེའི་སྔུན་སར་ཤོད་
དང་། མོས་ཅི་ཟེར་ལ་ལྟོས། བལྟས་སོང་ན་ཁྱོད་ཀྱིས་ཅི་ཡང་མ་གོན་པར་གཅེར་བུར་ལུས་
མེད་ཨང་།” ངས་བཤད་རྒྱུར། “སྐག་ཚོས་ཀྱིས་ཁྱོད་ཀྱི་ངོ་གདོང་བཀབ་པ་དེ་ལུས་ཡོངས་
གོན་པས་བཀབ་པ་ལས་ཀྱང་མང་འདུག”
“ཁྱོད་ཀྱིས་བལྟས་ན་འདི་དག་ཁྱོད་དམ་ཡང་ན་ཨ་ཡེའི་སྒོར་མོ་གྲོན་པ་རེད་དམ།”
“དེ་ཁྱོད་ཨ་ཡེར་འདྲི་རུ་སོང་།” ངས་བཤད་རྒྱུར། “དངུལ་འཛིན་དེ་དག་ཇི་ལྟར་
བྱས་པ་རེད་དམ། ཁྱོད་ཀྱིས་མོར་དྲིས་དང་། ངའི་དྲན་པའི་ཁྲོད། ཁྱོད་ཀྱིས་མོས་དངུལ་
འཛིན་གཅིག་བསྲེགས་པ་དངོས་སུ་མཐོང་བ་མིན་ནམ།” མོས་རྣ་བ་གཏན་ནས་བླགས་མི་
འདུག མོས་སྐག་ཚོས་བྱུགས་པ་ཧ་ཅང་མཐུག་པས། ངོ་གདོང་འབྱར་ནས་འགུལ་དཀའ་
བར་མངོན་ལ། མིག་ཟུང་ནི་ཁྱི་སྨྱོན་ཞིག་དང་མཚུངས་པར། ཧྲིག་ཧྲིག་ངང་ཅེར་འདུག
“གལ་སྲིད་གྱོན་ཆས་འདི་དག་ལ་ཁྱོད་དམ་ཨ་ཡེའི་སྐར་གང་བཀོལ་ཡོད་ཚེ། ངས་
ཇི་ལྟར་བྱ་རྒྱུ་ཡིན་པ་ཁྱོད་ཀྱིས་ཤེས་སམ།” མོས་དེ་ལྟར་བཤད་ཞོར། ལག་པ་ཡ་གཅིག་
གིས་གོན་པར་འཇུས།
“ཅི་བྱ་རྩིས་ཡིན།” ངས་བཤད་རྒྱུར། “འོ་ན་ཁྱོད་ཀྱིས་གྱོན་ཆས་མི་གོན་པར།
བའི་ནང་དུ་འཛུལ་རྒྱུ་ཡིན་ནམ།
“ངས་ལམ་སང་གོན་པ་གཤགས་ཏེ། རྒྱ་སྲང་དུ་གཡུག་རྒྱུ་ཡིན།” མོས་བཤད་
རྒྱུར། “ཁྱོད་ཡིད་ཆེས་སམ།”
“ཁྱོད་ཀྱིས་ལོས་ཕོད། ངས་བཤད་རྒྱུར།” “ཁྱོད་ཀྱིས་དུས་ནམ་ཡང་དེ་ལྟར་སྒྲུབ་
པ་རེད།”
“ཁྱོད་ཀྱིས་ངས་མི་ཕོད་པར་འདོད་དམ།” མོས་དེ་ལྟར་བཤད་པ་དང་། ལག་པ་
ཟུང་གིས་གོང་སྣེར་འཇུས་ཏེ། ད་ལྟ་ཉིད་དུ་གཤག་རྒྱུ་ཡིན་པ་འདྲ།
“ཁྱོད་ཀྱིས་ལྟོས།” ངས་བཤད་རྒྱུར། “ངས་ཁྱོད་ལ་ལྕག་གིས་བྲབས་ཏེ། ཚེ་གང་
བོར་མི་བརྗེད་པ་ཞིག་བྱ།”
“ཁྱོད་ཀྱིས་ངས་མི་ཕོད་པར་སྙམ་མམ།” མོས་དེ་ལྟར་བཤད། སྐབས་དེར་ངས་
མོས་དངོས་གནས་གཤག་རྒྱུ་ཡིན་པ་མཐོང་། དངོས་གནས་དྲང་གནས་གྱོན་ཆས་མ་ལུས་
གཤག་རྒྱུ་རེད། ངས་རླངས་འཁོར་བསྒགས་ཏེ། མོའི་ལག་པར་འཇུས་པའི་ཚེ། མི་བཅུ་
ཕྲག་ཅིག་དེ་གར་འདུས་འདུག ང་ཞེ་སྤོ་གཏིང་ནས་ལངས་པའི་སྐད་ཅིག་དེ་ཉིད་དུ།
དངོས་པོ་ཅི་ཡང་མཐོང་ཐབས་བྲལ།
“ཁྱོད་ཀྱིས་ད་དུང་དེ་ལྟར་བྱེད་རྒྱུ་ཟེར་ན། ངས་ཁྱོད་འཇིག་རྟེན་འདིར་སླེབས་པར་
འགྱོད་པ་སྐྱེས་སུ་མ་བཅུག་ན།” ངས་དེ་ལྟར་བཤད།
“ང་ད་ལྟ་འགྱོད་པ་སྐྱེས་སོང་།” མོས་དེ་ལྟར་བཤད་ཅིང་། སྨྱོན་པ་ལྟ་བུའི་བྱ་བྱེད་
ཀྱི་མཚམས་རེ་ཞིག་བཞག དེའི་འཕྲོར་མོའི་མིག་མདངས་བློ་ངོར་ཧ་ཅང་ཤོང་དཀའ་
བ་ཞིག་ཏུ་གྱུར། ངའི་སེམས་སུ། གལ་ཏེ་མོ་རླངས་འཁོར་དུ་ངུ་བའམ། ཡང་ན་རྒྱ་སྲང་དུ་
ངུས་ཚེ། ངས་སྔར་བཞིན་གཅར་རྒྱུ་ཡིན། ངས་དབུགས་འགགས་རག་བར་གཅར་རྒྱུ་ཡིན།
སྟབས་ལེགས་པར་ང་ཚོའི་ཉེ་འཁོར་དུ་སྲང་ཆུང་ཞིག་ཡོད་ཅིང་། ང་དེ་ནས་དཀྱོགས་
ཏེ་སྲང་ལམ་གཞུག་མར་བུད་པ་ན། ཐང་ཆེན་བརྒྱུད་དགོས་མ་བྱུང་། སྡེ་གཞན་གྱིས་
པུ་ཏི་ཚང་གི་ས་སྟོང་དུ་རས་གུར་ཕུབ་འདུག འཁྲབ་སྟོན་ཚོགས་པས་ང་ཚོའི་ཤེལ་
སྒྲོམ་གྱི་ངོས་སུ་བརྡ་ཁྱབ་སྦྱར་བའི་ཆེད། ཚོང་ཁང་ལ་མགྲོན་ཤོག་གཉིས་བྱིན་པ་ལས།
ཨར་གྱིས་གཉིས་ཀ་ང་ལ་སྤྲད། ཁོན་ཏིང་རླངས་འཁོར་དུ་ཙོག་སྟེ་མགོ་བོ་ཕར་འཁོར་
ཞིང་། རང་ཉིད་ཀྱི་མ་མཆུར་སོ་འདེབས་བཞིན་མཆིས། “ང་ད་ལྟ་འགྱོད་པ་སྐྱེས་སོང་།་
མོས་བཤད་རྒྱུར། “ངས་རང་ཉིད་ཅིའི་ཕྱིར་འཇིག་རྟེན་འདིར་སྐྱེས་པ་ཧ་མི་གོ”
“ངས་ཤེས་པ་ལྟར་ན། ད་དུང་གཞན་གཅིག་གིས་ཀྱང་ཧ་གོ་ཡི་མེད་པ་འདྲ།” ངས་
དེ་ལྟར་བཤད། སློབ་གྲྭའི་སྒོ་ཁར་ངས་རླངས་འཁོར་བསྒགས། སློབ་ཁྲིད་ཅོང་བརྡ་ད་སོ་
མར་གྲག་བྱུང་། མཇུག་མཐའི་སློབ་མ་ཁ་ཤས་ནང་དུ་འགྲོ་བཞིན་མཆིས། “ཁྱོད་ཀྱང་དུས་
ལྟར་སློབ་ཁྲིད་ལ་ཐེངས་གཅིག་ཞུགས་ཐུབ་སོང་།” ངས་བཤད་རྒྱུར། “ཁྱོད་རང་ཉིད་
སློབ་ཁང་དུ་སོང་ནས་བདེ་མོར་ཙོག་རྒྱུ་ཡིན་ནམ། ཡང་ན་ངས་བཙན་གྱིས་དེད་ནས་
ཙོག་རྒྱུ་ཡིན།” མོ་རླངས་འཁོར་ལས་བུད་པ་དང་། ཁྲོག་སྒྲ་དང་བཅས་སྒོ་གཏན། “ངའི་
སྐད་ཆ་སེམས་ལ་ཟུངས།” ངས་བཤད་རྒྱུར། “ང་ནི་ཁ་བཤད་ཚིག་ལ་གནས་མཁན་ཞིག་
ཡིན། གལ་ཏེ་ངས་ཁྱོད་ད་དུང་སློབ་གྲྭར་བྱོལ་བའི་གནས་ཚུལ་ཐོས་ཤིང་། གསར་བུ་རྐྱལ་
སྟོང་དེ་དང་སྲང་གཞུག་ཏུ་ཉུག་པའི་སྐད་ཆ་གོ་ཚེ་”
ངས་དེ་ལྟར་བཤད་མ་ཐག་མོ་ཕྱིར་འཁོར་ནས་སླེབས། “ང་གང་སར་ཉུག་པ་མིན།”
མོས་བཤད་རྒྱུར། “ངས་ཅི་བྱས་གང་བྱས་ཐམས་ཅད། ཁྱོད་སོང་ནས་ཅི་དགར་རྩད་ཆོད་དང་ཆོག
“ཁྱོད་ཀྱིས་ཅི་བྱས་གང་བྱས་ཐམས་ཅད་ས་གྲགས་གནམ་གྲགས་རེད།” ངས་
བཤད་རྒྱུར། “གྲོང་རྡལ་གྱི་མི་ཚང་མར་ཁྱོད་ནི་ཇི་ལྟ་བུ་ཞིག་ཡིན་པ་ཁྲིགས་ཁྲིགས་རེད།
ཡིན་ནའང་ང་ལ་མཚོན་ན་ཁྱོད་ཀྱིས་དེ་ལྟར་བྱེད་མི་ཆོག གོ་སོང་ངམ། ང་སྒེར་ངོས་
ནས་བཤད་ཚེ། ཁྱོད་ཀྱིས་ཅི་བྱས་ཀྱང་རུང་ང་ལ་འབྲེལ་བ་ཏོག་ཙམ་ཡང་མེད། འོན་ཏེ་
གྲོང་རྡལ་འདིར་ང་ལ་ཐོབ་དང་གོ་ས་ཡོད། ངས་རང་ཚང་གི་མི་ཞིག་གིས་མི་ནག་འཕྱན་
མོ་ལྟར་བྱས་བཅུག་ན་ག་ལ་ཉན། ཁྱོད་ཀྱིས་ངའི་སྐད་ཆ་ཡིད་ལ་བཟུང་ངམ།”
“ངས་ཁ་ཡ་མི་བྱེད།” མོས་བཤད་རྒྱུར། “ང་ཐ་ཤལ་ཡིན། གང་ལྟར་ང་དམྱལ་བར་
འགྲོ་དགོས། དེར་སྐྱོན་མེད། ང་དམྱལ་བར་འགྲོ་འདོད་པ་ལས། ཁྱོད་དང་གནས་གཅིག་ཏུ
འདུག་མི་འདོད།”
“གལ་ཏེ་ཁྱོད་ད་དུང་སློབ་གྲྭར་བྱོལ་བའི་གནས་ཚུལ་ཐེངས་གཅིག་ངའི་རྣ་ལམ་
དུ་ལྷུང་ཚེ། ཁྱོད་ཀྱིས་རང་ཉིད་དམྱལ་བར་ལྟུང་བའི་སྨོན་ལམ་ཐོབས་དང་བཟང་།” ངས་
དེ་ལྟར་བཤད། མོས་མགོ་བོ་ཕར་དཀྱོགས་ཏེ། རྒྱུག་ཐེངས་གཅིག་གིས་སྒོ་ཁའི་ས་སྟོང་
དེ་བརྒྱུད་ནས་ཕྱིན། “ད་དུང་ཐེངས་གཅིག ཁྱོད་ཀྱིས་སེམས་ལ་ཟུངས།” ངས་དེ་ལྟར་
བཤད། མོས་ཕྱིར་འཁོར་ཙམ་ཡང་མི་བྱེད།
ང་སྦྲག་ཁང་དུ་སོང་ནས་འཕྲིན་ཡིག་བླངས་རྗེས། རླངས་འཁོར་བསྐོར་ནས་ཚོང་
ཁང་གི་སྒོ་ཁར་བཞག ཚོང་ཁང་དུ་འཛུལ་དུས། ཨར་གྱིས་ང་ལ་ཅེར་འདུག ཁོས་ང་
ཡར་ཚོགས་ཀྱི་རྗེས་སུ་ལུས་འདུག་ཅེས་འཁང་རྒྱུ་རེད་བསམས་མོད། འོན་ཀྱང་ཁོས་
བཤད་རྒྱུར།
“རྨོ་འདེབས་འཕྲུལ་ཆས་དེ་དག་སླེབས་འདུག ཁྱོད་ཀྱིས་ཨ་ཁུ་ཡེ་པོ་བོས་ཏེ། དེ་
དག་ལྷུ་སྒྲིག་བྱས་ན་བཟང་།”
ང་ལྷས་ར་རྗེས་མར་སླེབས་པའི་ཚེ། ཡེ་པོ་རྒན་པས་ཤིང་སྒམ་ཕྲལ་བཞིན་འདུག
དུས་ཚོད་གཅིག་རིང་ལ་གཅུས་གཟེར་གསུམ་གློད་པའི་མགྱོགས་ཚད་ལས་མ་མཆིས།
“ཁྱོད་ཀྱིས་ངེད་ཚང་གི་གླ་སྟེག་རྒྱུ་ན་མཛའ་བར་འདུག” ངས་བཤད་རྒྱུར། “གྲོང་
རྡལ་གྱི་མི་ནག་རུལ་མ་ཐམས་ཅད་ཀྱིས་ངེད་ཚང་གི་ཇ་ཁང་ན་ལྟོ་བ་ཕྱིད་ཀྱིན་ཡོད།”
“ང་གཟའ་སྤེན་པའི་དགོང་མོར་གླ་ཕོགས་སྟེར་མཁན་ལས་གཞན་པར་གླ་གཡོག་
རྒྱུག་གིན་མེད།” ཁོས་བཤད་རྒྱུར། “ལས་ཀ་འདིར་མགོ་འཁོར་ན། ལས་ཀ་གཞན་ལས་
ཁོམ་མི་འདུག” ཁོས་གཅུས་མགོ་ཞིག་ཕྱེ། “ས་ངན་འདི་ལྟ་བུར། འབུ་སྣ་ཞགས་མ་
གཏོགས་སུ་དང་གང་ཡང་སྒྱིད་ལུག་གིས་ཁེངས་འདུག” ཁོས་དེ་ལྟར་བཤད།
“ཁྱོད་རྨོ་འདེབས་འཕྲུལ་ཆས་འོག་གི་འབུ་སྣ་ཞགས་མིན་པས་སྐྱིད་པ་ལ་ཨང་།”
ངས་བཤད་རྒྱུར། “དེ་མིན། དེ་ཚོས་ཁྱོད་གཅིལ་བ་མིན་ན། ཁྱོད་རང་གིས་མ་མོག་ཟོས་
ནས་འཆི་འགྲོ་ངེས་རེད།”
“སྐད་ཆ་དེ་བདེན་པ་རེད།” ཁོས་བཤད་རྒྱུར། “འབུ་སྣ་ཞགས་ལའང་ཁག་མི་
འདུག ཉི་མ་ཤར་ནའང་ཆོག་ཆར་བ་བབས་ནའང་རུང་། གཟའ་འཁོར་རེའི་ཉི་མ་བདུན་
པོར་ཙད་ནག་གི་འོག་ནས་ལས་ཀ་ལས་དགོས། སྔུན་ཁྱམས་སུ་ཙོག་ནས་ཞཱི་བཀའི་སྐྱེ་
ཚུགས་ལ་ག་ལ་བལྟ་ནུས། གཟའ་སྤེན་པ་ནི་ཁོ་ཚོར་མཚོན་ན་དོན་སྙིང་ཏིལ་ཙམ་ཡང་
མ་མཆིས།”
“གལ་ཏེ་ངས་ཁྱོད་ལ་གླ་ཕོགས་སྟེར་བའི་དབང་དུ་བཏང་ནའང་།” ངས་བཤད་
རྒྱུར། “གཟའ་སྤེན་པ་སྔར་བཞིན་གཟའ་སྤེན་པ་རེད། དོན་སྙིང་ཅི་ཡང་ཡོད་མི་
སྲིད། ཁྱོད་ཀྱིས་རེམ་མར་འཕྲུལ་ཆས་དེ་དག་ཤིང་སྒམ་ལས་བླངས་ཏེ། ཁང་བའི་ནང་དྲུད་ཅིག”
ངས་ཐོག་མར་མོའི་འཕྲིན་ཡིག་ཕྱེ་བ་དང་། དེ་ནས་དངུལ་འཛིན་ཕྱིར་བཏོན། བུད་
མེད་ནི་བུད་མེད་རང་རེད་དེ། ཉིན་དྲུག་གིས་འཕྱིས་འདུག ཡིན་ནའང་མོ་ཚོས་ད་དུང་
ཡང་སྐྱེས་པ་ཚོར་དོན་དག་སྒྲུབ་ནུས་པའི་ཡིད་ཆེས་སྤྲད་ན་འདོད། གལ་སྲིད་སྐྱེས་པ་
ཞིག་ཡིན་པའི་དབང་དུ་བཏང་ཞིང་། ཟླ་གཅིག་གི་ཉིན་དྲུག་པ་དེ་ཉིན་དང་པོར་བརྩིས་
ཚེ། ཁོའི་ཚོང་ལས་དེ་ཚད་གང་འདྲ་ཞིག་ཏུ་ལྷུང་རྒྱུ་རེད་དམ། དོན་དག་ཡ་མཚན་དེ་ཁོ་
ནས་ག་ལ་ཚར། ཁོ་ཚོས་དངུལ་ཁང་གི་རྩིས་ཐོ་ཕར་བསྐུར་པ་ན། མོས་སྔར་བཞིན་ཚེས་
དྲུག་པར་མ་གཏོགས་ཟླ་ཕོགས་མི་གསོག་པའི་རྒྱུ་མཚན་འདྲི་བར་ངེས། བུད་མེད་ཀྱིས་
དེའི་ནང་དོན་གཏན་ནས་ཧ་གོ་ཐབས་མེད།
ངས་འཕྲིན་ཡིག་བྲིས་ཏེ་ཁོན་ཏིང་གི་སླར་སོས་དུས་ཆེན་གྱི་གྱོན་ཆས་གསར་བའི་སྐོར་གླེངས་
མྱོང་། འོན་ཀྱང་ཡིག་ལན་མ་འབྱོར། གྱོན་ཆས་ཇི་བཞིན་དུ་འཕྲོད་ཡོད་དམ། སྔོན་ཆད་ཐེངས་
གཉིས་ལ་མོར་འཕྲིན་ཡིག་བྲིས་ཀྱང་འཕྲིན་ལན་སྔར་བཞིན་མ་ཡོང་། ཡིན་ནའང་འཕྲིན་ཡིག་
གཉིས་པའི་དངུལ་འཛིན་ཡང་དང་པོ་ནང་ལྟར་ཤོག་སྒོར་བརྗེས་འདུག མོར་ན་ཚ་བྱུང་ཡོད་དམ།
མྱུར་བརྡ་ཞིག་འབྱོར་བའི་རེ་བ་ཆེ། དེ་མིན་ང་དངོས་སུ་མོར་སྐོར་རྒྱག་ཏུ་བསླེབ་ངེས། ཁྱོད་ཀྱིས་ང་
ལ་ཁས་བླངས་དོན་གལ་སྲིད་མོར་དགོས་མཁོ་ཅི་ཞིག་ཡོད་ན་ང་ལ་བརྡ་ཐིངས་སུ་འཇུག་རྒྱུ་ཡིན་
ཟེར། ཁྱོད་ཀྱིས་ཚེས་བཅུ་པའི་སྔོན་ང་ལ་འཕྲིན་ཡིག་བྲིས་ཏེ་བཤད་རོགས། མིན། ཁྱོད་ཀྱིས་ད་ལྟ་
ཉིད་དུ་ང་ལ་གློག་འཕྲིན་བཏང་བས་བཟང་། ད་ལྟ་ཁྱོད་ཀྱིས་ངས་མོར་བྲིས་པའི་འཕྲིན་ཡིག་གི་ཁ་
འབྱེད་ཀྱིན་ཡོད་པ་ཐག་གིས་ཆོད། དེ་ང་ལ་ཁྲིགས་ཁྲིགས་ཡིན་ཏེ། ངས་སྔོན་ཆད་དངོས་སུ་མཐོང་
བ་ནང་བཞིན། རབ་ཡིན་ན་ཁྱོད་ཀྱིས་གཤམ་གྱི་སྡོད་གནས་ལྟར་ང་ལ་གློག་འཕྲིན་བཏང་སྟེ་མོའི་
གནས་ཚུལ་བཤད་རྒྱུ་མཁྱེན།
ཏག་ཏག་ལ་སྐབས་དེར། ཨར་གྱིས་ཨ་ཁུ་ཡེ་པོར་སྐད་འགྲགས་འཁོལ་བཞིན་འདུག
དེ་བས་ངས་འཕྲིན་ཡིག་བཞག་རྗེས། ཕར་བརྒྱུགས་ནས་ཨ་ཁུ་ཡེ་པོར་རྣམ་རིག་སྒྲིམས་
དང་ཤི་མ་གསོན་དུ་མ་འདུག་ཅེས་བསྒོས་པ་ཡིན། རྒྱལ་ཁབ་འདིས་ངེས་པར་མི་དཀར་གྱི་
གླ་བ་མང་པོ་གླས་ན་འགྲིག གོ་མི་ཆོད་པའི་མི་ནག་འདི་དག་ལ་ལོ་གཉིས་རིང་ལྟོགས་
སྐོམ་མྱངས་སུ་བཅུག་ཚེ། ཁོ་ཚོས་ད་གཟོད་རང་ཉིད་ནི་ཅི་འདྲའི་ནུས་མེད་འཇོན་མེད་
ཡིན་པ་ཤེས་ངེས།
དུས་ཚོད་བཅུ་པར་བསླེབ་ལ་ཉེ་སྐབས། ང་སྔུན་ཕྱོགས་སུ་བརྒྱུགས་པ་ཡིན། ཚོམས་
ཁང་དུ་ཡུལ་སྐོར་ཚོང་འགྲེམས་པ་ཞིག་མཆིས། ད་དུང་སྐར་མ་གཉིས་བགོར་ན་དུས་ཚོད་
བཅུ་པའི་ཅོང་བརྡ་གྲག་རྒྱུ་རེད། ངས་ཁོར་ཁུ་ནག་དམ་བེ་གང་གིས་མགྲོན་ངོ་བཟུང་།
ངེད་གཉིས་ཀྱིས་ཁ་བརྡ་གློད་ཀྱིན་གློད་ཀྱིན་ཡོང་སྒོའི་སྟེང་དུ་བབས།
“ཞིང་བཏབ་ན་ཕན་ཁེ་ཅི་ཡང་མེད།” ངས་བཤད་རྒྱུར། “སྲིང་བལ་ནི་ཚོང་པ་
རྣམས་ཀྱིས་གླགས་འཚོལ་སྤྱད་བྱས་འདུག ཁོ་ཚོས་ཞིང་པ་རྣམས་ལ་སྲིང་བལ་རྒྱ་ཆེན་
པོར་འདེབས་སུ་བཅུག་རྗེས། རང་ཉིད་ཀྱིས་ཚོང་རར་གཞན་སྡེ་ཕམ་པར་འཇུག་ཁོ་ན་
བྱེད། ཁྱོད་ཀྱིས་ཤོད་དང་། ཞིང་པའི་སྐེ་ཚིགས་བསྲེགས་ཀྱང་རུང་། སྐེད་པ་གུག་ཀྱང་ཆོག
ཁོ་ཚོར་འཐོབ་བྱ་ཅི་ཞིག་མཆིས། ཁྱོད་ཀྱིས་བལྟས་ན། དཀའ་སྤྱད་སྡུག་རུས་སྒོས་ཞིང་
འདེབས་པ་རྣམས་ཀྱིས་ལྟོ་རྒྱབ་འགྲང་ཐབས་ཙམ་ལས། ཁོ་ཚོར་སྐར་གང་གི་ཡོང་སྒོ་ཡོད་
དམ།” ངས་བཤད་རྒྱུར། “འདེབས་མང་ན། རིན་གོང་མར་ཆག་འགྲོ། ཐ་ན་སྲིང་བལ་
བསྡུས་པའི་གླ་ཆ་ཡང་བྲིན་དཀའ། འདེབས་ཉུང་ན། འཐག་སྤྱད་ཙམ་ཡང་མི་འདང་།
ཡང་སྙིང་ཅི་ཞིག་གི་ཆེད་དུ་རེད། ཤར་ཕྱོགས་ཀྱི་ཡེ་ཤུ་པ་ཁ་ཤས་ཀྱི་ཆེད་དུ་རེད་དམ།
ངས་ནི་ཡེ་ཤུར་སྐྱབས་སུ་འགྲོ་བའི་མི་རྣམས་ལ་སྡིགས་པ་མིན།” ངས་བཤད་རྒྱུར། “ངས་
ཀྱང་ཡེ་ཤུ་པ་འགའ་རེ་ངོ་ཤེས། ཁོ་ཚོ་སྤྱི་དམངས་དགའ་དག་དག་རེད། ཁྱོད་ཀྱང་དེ་འདྲ་
མ་ཡིན་ནམ།”
“མིན།” ཁོས་བཤད་རྒྱུར། “ང་ནི་ས་སྐྱེས་རྡོ་སྐྱེས་ཀྱི་ཨ་རི་པ་ཡིན།”
“ཁྱོད་ཀྱིས་ཡ་མཚན་མ་འདོད་ཨང་།” ངས་བཤད་རྒྱུར། “ངས་མི་རེ་རེར་འདྲ་
མཉམ་གྱི་ལྟ་སྟངས་བཟུང་ཡོད། ཁོའི་ཆོས་ལུགས་དད་མོས་ཅི་ཡིན་དང་། གཞན་ཕྱོགས་
གང་ཡིན་ལ་མ་ལྟོས་པར། མི་སྒེར་གྱི་ཆ་ནས་ཡེ་ཤུ་པ་དག་ལ། ངས་དགག་པ་ཅི་ཡང་མི་
རྒྱག” ངས་བཤད་རྒྱུར། “འདི་ནི་རིགས་རྒྱུད་ཀྱི་གནད་དོན་ཁོ་ནར་ངེས། ཁོ་ཚོས་ཅི་
ཡང་ཐོན་སྐྱེད་མི་བྱེད། འདི་ཁྱོད་ཀྱིས་ཁས་མ་བླངས་ས་མི་འགྲོ། ཁོ་ཚོ་གསར་སྦོལ་པའི་
རྗེས་སུ་འབྲངས་ནས་རྒྱལ་ཁབ་གསར་བ་ཞིག་ལ་སླེབས་ཤིང་། དེ་ནས་ཁོ་ཚོར་གྱོན་ཆས་
བཙོངས་ཏེ། ཁོ་ཚོའི་ཁེ་སྤོགས་ཟ་བ་རེད།”
“ཁྱོད་ཀྱིས་བཤད་པ་ནི་ཡེ་མེ་ཉི་ཡའི་མི་མ་རེད་དམ།” ཁོས་བཤད་རྒྱུར། “རེད་མ་
རེད། གང་ལྟར་གསར་སྦོལ་པས་གྱོན་ཆས་གསར་བ་གོན་དགོས་དོན་མ་མཆིས།”
“ཁྱོད་ཀྱིས་སྐོར་ལོག་མ་འདོད།” ངས་བཤད་རྒྱུར། “ངས་སུ་དང་གང་གི་ཆོས་
ལུགས་དད་མོས་ལ་དགག་པ་རྒྱག་མི་སྲིད།”
“ལོས་ཡིན།” ཁོས་བཤད་རྒྱུར། “ང་ནི་ས་སྐྱེས་རྡོ་སྐྱེས་ཀྱི་ཨ་རི་པ་ཡིན། མེས་པོའི་
རིང་ལ་ཧྥ་རན་སི་པའི་རྒྱུད་པའང་འདྲེས། འདི་ནི་ངའི་སྣ་རྩེ་འབིགས་འབིགས་ཡིན་པའི་
རྒྱུ་མཚན་རེད། བདེན། ང་ནི་ཨ་རི་པ་ཡིན།”
“ངའང་ཨ་རི་པ་རྣལ་མ་ཡིན།” ངས་བཤད་རྒྱུར། “ངེད་གཉིས་ལྟ་བུའི་མི་མང་པོ་
ལྷག་མི་འདུག ད་ཅི་ངས་སྡིགས་པ་ནི་ཉིག་ཡོག་ཏུ་ཉ་ཆེན་གྱིས་ཉ་ཆུང་ཟ་བའི་རྩེད་མོ་
མཁན་དེ་དག་ཡིན།”
“བདེན་པ་བདེན་དྲང་རེད།” ཁོས་བཤད་རྒྱུར། “མི་དབུལ་པོས་རྩེད་མོ་དེའི་རིགས་
རྩེ་མི་ནུས། མ་གཞིར་རྩ་ཁྲིམས་ཤིག་བཟོས་ཏེ་བྱ་བྱེད་དེ་དག་མེད་པར་གཏང་དགོས།”
“ཁྱོད་ཀྱིས་བལྟས་ན་ངས་བཤད་པར་གནས་ལུགས་མཆིས་སམ།” ངས་དེ་ལྟར་བཤད།
“གནས་ལུགས་འདུག” ཁོས་བཤད་རྒྱུར། “ངས་བལྟས་ན་ཁྱོད་ལ་རྒྱུ་མཚན་ལྡན།
ཞིང་པས་ནམ་ཡང་གྱོད་རག་པ་ལས་འོས་མེད།”
“ང་ལོས་བདེན།” ངས་བཤད་རྒྱུར། “རྩེད་མོ་དེའི་རིགས་བརྩེས་ནས་ཅིས་ཀྱང་
ཕམ་པར་འགྱུར་བ་ཐག་གིས་ཆོད། ཁྱོད་ཀྱིས་ནང་རྒྱུས་ཅན་ལས་གསང་བའི་གནས་ཚུལ་
ཤེས་ན་མ་གཏོགས། ངས་མི་རེ་གཉིས་ངོ་ཤེས། ཁོ་ཚོས་ཏག་ཏག་ལ་དེའི་སྐོར་གྱི་ཚོང་ལས་
གཉེར་གྱིན་ཡོད། ཁོ་ཚོར་ཉིག་ཡོག་གི་སྐབས་འཚོལ་ཀུང་སི་ཆེན་པོ་ཞིག་གིས་བློ་གསལ་
སྟོན་བཞིན་མཆིས། ང་མི་འདིའི་བཅའ་སྟངས་ནི།” ངས་བཤད་རྒྱུར། “རིན་པོ་ཆེ་ཞིག་
གནས་གཅིག་ཁོ་ནར་གཏའ་མར་འཇོག་མི་དཔེ། སྡེ་གཞན་གྱིས་ཁེ་སྤོགས་ཟ་འདོད་པ་ནི་
སྒོར་མོ་གསུམ་ལས་མེད་རུང་ད་དུང་ཕྱུག་པོར་འགྱུར་འདོད་པ་དེའི་རིགས་རེད། ཁོ་ཚོས་
ཚོང་ལས་གཉེར་བ་ནི་ཆེད་དུ་མི་དེ་ཚོར་གཟས་འདུག”
སྐབས་དེར། ཆུ་ཚོད་ཐེངས་བཅུར་གྲག་བྱུང་། ང་སྦྲག་ཏར་ཁང་དུ་ཕྱིན། མི་ཚོས་དུས་
རྒྱུན་དུ་བཤད་པ་ནང་བཞིན། སྦྲག་ཏར་ཁང་གི་སྒོར་སྲུབས་ཀ་ཙམ་ཞིག་ཕྱེ་འདུག ང་
གྱང་ཟུར་དུ་སོང་ནས་གློག་འཕྲིན་བླངས་ཏེ། ཞིབ་བཤེར་བྱ་རྩིས་བགྱིས། ངས་གློག་འཕྲིན
ལ་ལྟ་སྒང་དུ། ཚོང་འཕྲིན་གསར་བ་ཞིག་འབྱོར། དེ་ལས་ཚོང་གོང་གྲངས་གནས་གཉིས་
ཀྱིས་འཕར་བ་རྟོགས། ཚང་མའི་མ་རྩ་རྡིབ་ཀྱིན་འདུག དེ་ནི་ཁོ་ཚོའི་ཤུབ་བུར་སྨྲ་བའི་
སྐད་གདངས་ལས་ཀྱང་དཔོག་ནུས། མི་ཚང་མ་གྲུ་ཐོག་ཏུ་འཚང་བཞིན་མཆིས། ཁོ་ཚོས་
གྲུ་དེར་ཕར་འགྲོ་ཡོད་ཀྱང་ཚུར་འོང་མེད་པ་ཧ་གོ་ཡི་མེད་པ་འདྲ། ཨ་ན་མ་ན་རྩ་ཁྲིམས་
ཤིག་གམ་ཡང་བཅའ་ཡིག་ཅིག་ཡོད་པ་འདྲ་སྟེ། གཞན་དག་ཚུར་ཉོ་བ་ལས་ཆོག་མཆན་
ཅི་ཡང་མེད་པ་དང་མཚུངས། རེད་ཡ། ངས་བསམས་ན་ཤར་ཕྱོགས་ཀྱི་ཡེ་ཤུ་པ་རྣམས་
ཀྱིས་ཀྱང་ལྟོ་རྒྱབ་ལོས་ཕྱིད་དགོས། ཡིན་ནའང་། ཕྱི་རྒྱལ་པ་གཏེ་བོ་སུ་ཞིག་ཡིན་རུང་རང་
ཉིད་ཀྱི་ཕ་ཡུལ་དུ་འཚོ་ཚིས་སྒྲུབ་མི་ཐུབ་ཚེ་ཨ་རི་རྒྱལ་ཁབ་ཏུ་ཡོང་སྟེ། ཨ་རི་པའི་བྲང་
ཁུག་ནས་སྒོར་མོ་ཕྱིར་བླང་ཆོག་ཆོག་རེད། གནས་བབ་འདིས་མི་སེམས་སྡུག་ལ་གཏོད་པ་
ལ་ཨང་། ཡང་གནས་གཉིས་ཀྱིས་འཕར་འདུག ད་ནི་གནས་བཞིར་སྤགས་པར་མངོན།
ཡིན་ནའང་ཨ་མའི་ཁྲག ངའི་བློ་འདོན་པ་དེ་དག་ནི་འགྲིག་ཅིང་ནང་རྒྱུས་ཅན་ཤ་སྟག་
རེད། གལ་སྲིད་ངས་ཁོ་ཚོའི་བསམ་འཆར་དང་དུ་མ་བླངས་ཚེ། ངས་ཅིའི་ཕྱིར་ཟླ་རེར་
ཁོ་ཚོར་སྒོར་མོ་བཅུ་སྤྲོད་དགོས་སམ། ང་སྦྲག་ཏར་ཁང་ལས་བུད་མ་ཐག དོན་དེ་བློ་ངོར་
འཁོར་བས། སླར་ཡང་གློག་འཕྲིན་གཏོང་བར་ལོག “ནད་མེད་བདེ་ལེགས། Q1ནས་དེ་
རིང་ཕུལ།”
“Qཟེར་རམ།” ཞབས་ཞུ་པས་དེ་ལྟར་བཤད།
“ཡིན།" ངས་བཤད་རྒྱུར། “ཟེར་བ་ཡིན། ཁྱོད་ཀྱིས་ཆེ་བྲིས་ཀྱི་Qའབྲི་མི་
ཤེས་སམ།”
“ངས་ཁ་གསལ་བོར་དྲིས་ན་བསམས།” ཁོས་དེ་ལྟར་བཤད།
“ཁྱོད་ཀྱིས་ངའི་ནང་ལྟར་དུ་བྲིས་དང་ཆོག འཆུགས་མེད།” ངས་བཤད་རྒྱུར། “གླ་
ཆ་འཕྲིན་ལེན་པར་སྤྲོད་དུ་ཆུགས།”
“ ཁྱོད་ཀྱིས་གློག་འཕྲིན་ཅི་ཞིག་སྐུར་གྱིན་ཡོད། ཅེ་སུང་།” སྐུ་ཞབས་ལའེ་ཐི་ཡིས་
དེ་ལྟར་བཤད་པ་དང་། མིག་མདངས་ངའི་ཕྲག་མགོ་བརྟོལ་ནས་འཕྲོས། “མ་རྩ་རྡིབ་པའི་
གསང་བརྡ་ཡིན་ནམ།”
“དེ་ཟེར་ཡང་མི་ཆོག་རྒྱུ་མེད།” ངས་བཤད་རྒྱུར། “ཁྱོད་ཚོ་སྤུན་ཟླ་རྣམས་ཀྱིས་
བརྡར་ཤ་ཆོད་དང་། ཁྱོད་ཚོ་ནི་ཉིག་ཡོག་པ་ལས་ཀྱང་གཅང་བོ་མ་ཡིན་ནམ།”
“འོ། ལོས་བདེན།” ཁོས་བཤད་རྒྱུར། “གལ་སྲིད་སྲིང་བལ་པང་གཅིག་ལ་སྒོར་
ཟུར་གཉིས་འཕར་ན། ད་ལོར་ངས་ཡོང་སྒོ་མང་པོ་བཙལ་ཐུབ།”
ཡང་ཚོང་འཕྲིན་གསར་བ་འབྱོར། གནས་གཅིག་གིས་མར་ཆག་འདུག
“ཅེ་སུང་གིས་ཕྱིར་བཙོང་རྒྱུར་རེད།” ཧོ་ཕུ་ཅིན་སུཡིས་བཤད་རྒྱུར། “ ཁྱོད་
ཚོས་ཁོའི་རྣམ་འགྱུར་ལ་ལྟོས་དང་།”
“ངས་ཅི་བྱེད་ཁྱོད་ཚོར་བབས་མེད།” ངས་བཤད་རྒྱུར། “ཁྱོད་ཚོ་སྤུན་ཟླ་རྣམས་
ཀྱིས་བརྡར་ཤ་ཆོད་དང་ཆོག གང་ལྟར་ཉིག་ཡོག་གི་ཡེ་ཤུ་པ་སྟོབས་ཅན་དག་གིས་ཀྱང་
འཚོ་བ་རོལ་དགོས།”
ང་ཕྱིར་ཚོང་ཁང་དུ་སོང་། ཨར་གྱིས་དེ་གར་བྲེལ་ཟིང་བྱེད་བཞིན་མཆིས། ང་ཐད་
ཀར་སྒྲོམ་སྟེགས་ནང་རོལ་གྱི་འབྲི་ཅོག་ཡོད་སར་ཕྱིན་ཏེ། ལོ་རུནགྱི་འཕྲིན་ཡིག་ལ་
བལྟས། “བདག་གི་སྙིང་ཉེ་ལགས། ཁྱོད་ངའི་འགྲམ་དུ་ཡོད་ན་ཅི་མ་རུང་། སྙིང་ཉེ་ཁྱོད་
མེད་པས། འདིར་ཚོགས་ཁྲོམ་པ་སྟོང་ལྷང་ལྷང་རེད། ངས་བདག་གི་སྙིང་ཉེ་ཅི་འདྲའི་དྲན
པ་ལ་ཨང་།” ངས་འདང་བརྒྱབ་ནའང་མོས་ཀྱང་དྲན་ན་འགྲིག་འདུག ཐེངས་སྔོན་མར་
ངས་མོར་སྒོར་མོ་བཞི་བཅུ་བྱིན་པ་ཡིན། མོར་བཞི་བཅུ་སྤྲད་སོང་། ངས་བུད་མེད་ཅིག་ལ་
ཁས་ལེན་དམ་བཅའ་གཏན་ནས་བྱས་མྱོང་མེད། ངས་མོ་ཚོར་ཅི་ཞིག་སྟོབ་པའང་གཏན་
ནས་ཤེས་སུ་མ་བཅུག འདི་ནི་བུད་མེད་ཚོར་ཁ་གཏད་འཇལ་བའི་ཐབས་ཤེས་ཉག་ཅིག་
སྟེ། དུས་ནམ་ཡང་མོ་ཚོའི་ཡི་ག་ཆད་འཕེལ་དུ་འཇུག་དགོས། གལ་སྲིད་ཁྱོད་ཀྱིས་མོ་
ཚོའི་བློ་ཡུལ་ལས་འགོངས་པའི་ཐབས་ཤེས་གཞན་མི་དྲན་ན། མོ་ཚོའི་མ་ནེར་གཟས་
ནས་འགྲམ་ལྕག་ཐེངས་གཅིག་གཞུས་པས་ཀྱང་ཆོག
ངས་འཕྲིན་ཡིག་ཚལ་བར་གཤགས་ཤིང་། ཐལ་སྣོད་ནང་མེར་བསྲེགས། ངས་རང་
ཉིད་ལ་རྩ་དོན་ཞིག་བཅས་པ་ནི། ག་དུས་ཡིན་ཡང་བུད་མེད་ཀྱི་ཡི་གེ་གཅིག་ཀྱང་མི་
ཉར་བ་དང་། མོ་ཚོར་ཚིག་རྡོག་གཅིག་ཀྱང་མི་འབྲི་བ་དེ་ཡིན། ལོ་རུན་གྱིས་རྟག་པར་
ང་ལ་འཕྲིན་ཡིག་ཕྲིས་ཤོག་ཟེར། ཡིན་ནའང་ངས་མོར་གལ་སྲིད་སྐད་ཆ་ལུས་ཡོད་ཚེ།
ཐེངས་རྗེས་མར་མོན་ཧྥེ་སིར་འབྱོར་ནས་བཤད་ཀྱང་འཕྱིས་མེད་ཅེས་ལབ་པ་ཡིན། ངས་
བཤད་རྒྱུར། དུས་ཡུན་ཅུང་ཙམ་འགྱངས་ན་ཁྱོད་ཀྱིས་ཡིག་སྐོགས་དཀྱུས་མར་འཕྲིན་
ཡིག་རེ་བྲིས་ཀྱང་མི་སྐྱོན་མོད། འོན་ཏེ་གལ་སྲིད་ཁྱོད་ཀྱིས་ཁ་པར་གཏང་རྒྱུ་ཟེར་ན།
དགོངས་དག མོན་ཧྥེ་སི་ས་ཆ་ཆེ་རུང་ངས་ཁྱོད་ཤོང་ས་མེད་པ་ཞིག་བཅའ་རྒྱུ་ཡིན། ང་
འདི་གར་ཡོང་དོན་ནི་བུད་མེད་བརྩེ་འདོད་ཀྱི་སྐྱེས་པ་གཞན་དག་དང་གཅིག་ལས་མ་
འདས། ང་ལ་བུད་མེད་སུ་ཡིས་ཀྱང་ཁ་པར་གཏང་མི་རུང་། འདི། ངས་དེ་ལྟར་བཤད་པ་
དང་སྦྲགས། མོར་སྒོར་མོ་བཞི་བཅུ་བརྫངས། གལ་སྲིད་ཁྱོད་ར་རོ་བར་གྱུར་ཏེ་ཅི་དྲན་
གང་དྲན་མེད་པར། ང་ལ་ཁ་པར་གཏང་འདོད་པ་བྱུང་ཚེ། ཁྱོད་ཀྱིས་ངའི་སྐད་ཆ་འདི་
སེམས་ལ་ཟུངས། ཨང་གྲངས་མ་མནན་གོང་ལ་གཅིག་ནས་བཅུ་བར་དུ་བརྩིས་ཏེ། བསམ་
བློ་བཞི་གསུམ་བཅུ་གཉིས་བཏང་ན་དགའ།
“འོ་ན་དུས་ནམ་ཞིག་ལ།” མོས་དེ་ལྟར་བཤད།
“ཅི་ཞིག” ངས་དེ་ལྟར་བཤད།
“ཁྱོད་དུས་ནམ་ཞིག་ལ་ཕྱིར་ཡོང་རྒྱུ་ཡིན།” མོས་དེ་ལྟར་བཤད།
“སྐབས་དེར་ངས་ཁྱོད་ལ་བཤད་ངེས།” ངས་དེ་ལྟར་བཤད། སྐབས་དེར་མོ་ལྦི་
རག་ཉོ་རུ་འགྲོ་འདོད་ནའང་། ངས་མོ་བཀག་པ་ཡིན། “སྒོར་མོ་བསྲིས་པར་གྱིས།” ངས་
བཤད་རྒྱུར། “སྒོར་མོ་འདིས་རང་ལ་གོན་པ་ཞིག་བསྣན་ན་འགྲིག” ཞོར་དུ་ངས་གཡོག་
མོར་ཡང་སྒོར་ལྔ་བྱིན། མཐར་གཏུགས་ན། ངས་དུས་རྒྱུན་བཤད་པ་ནང་ལྟར། སྒོར་མོར་
མ་གཞི་ནས་རིན་ཐང་མེད་ལ། གཙོ་བོར་ཁྱོད་ཀྱིས་ཇི་ལྟར་བཀོལ་བར་རག་ལས་པ་རེད།
སྒོར་མོ་ནི་སུ་དང་གང་ལའང་མི་དབང་བས། བློ་རྩེ་གཅིག་སྒྲིམ་གྱིས་བཙལ་དགོས་དོན་
གང་ཡང་མ་མཆིས། སྒོར་མོ་ནི་འཚོལ་ཤེས་པ་དང་གསོག་ཤེས་པའི་ཐོད་པའི་ཁ་ཡིག་
ཅན་ཚོར་དབང་བ་ཡིན། ཅེ་ཧྥུ་སུང་ཞེས་པའི་ས་ཆ་འདིར། མི་དེ་འདྲ་ཞིག་མཆིས་ཏེ།
ཁོས་དངོས་པོ་ཙག་ཙིག་བཙོངས་པ་ལ་བརྟེན་ནས་རྒྱུ་འབྱོར་བ་རྒྱས་ནའང་། རང་ཉིད་
ཕག་ཁང་ལྟ་བུའི་ཚོང་ཁང་གི་ཀླད་ཐོག་ཏུ་ཉལ་བར་མ་ཟད། ཟ་འཐུང་ཡང་རང་གིས་བྱེད་
པ་རེད། ལོ་བཞི་ལྔའི་སྔོན་ལ་ཁོ་གློ་བུར་ནད་ཀྱིས་མནར་བ་ན་ཤིན་ཏུ་སྐྲག་ཅིང་། ནད་
གཞི་དྲག་ནས་འགྲོ་མགོ་འཁྱོངས་མ་ཐག་ཏུ། ཆོས་པ་རྣལ་མ་ཞིག་ཏུ་གྱུར་ཏེ། ལོ་རེར་
སྒོར་སྟོང་ལྔ་ཞལ་འདེབས་སུ་ཕུལ་ནས་ཆོས་སྤེལ་མཁན་ཞིག་ཀྲུང་གོར་མངགས། ངའི་
བློ་ངོར་རྟག་ཏུ་འཁོར་བ་ནི། གལ་སྲིད་ཁོ་ཤི་རྗེས་ལྷ་ཡུལ་ཟེར་བ་ཞིག་གཏན་ནས་མེད་པ་
དང་། དེ་ནས་ལོ་རེའི་སྒོར་སྟོང་ལྔ་དྲན་ཚེ། རང་ཉིད་སྨྱོ་བར་མི་འགྱུར་གྲང་ཨང་། ངས་
དུས་རྒྱུན་བཤད་པ་ནང་ལྟར། དེར་ལྟོས་ན་ཁོ་མུ་མཐུད་དུ་སྐྲག་སྔངས་ཀྱིས་འཚོ་བ་རོལ་
ཚེ། དུས་ད་ལྟ་ཤི་ཡོད་ལ། ལྡོག་སྟེ་སྒོར་མོ་གྲོན་ཆུང་བྱས་པ་མ་རེད་དམ།
འཕྲིན་ཡིག་གཙང་མར་བསྲེགས་རྗེས། ངས་འཕྲིན་ཡིག་གཞན་དག་སྟོད་གཡོགས་
ཀྱི་ཁུག་མར་འཇུག་སྒང་དུ། གློ་བུར་བའི་ཚོར་བ་ཞིག་གིས་ཁྱིམ་དུ་མ་ལོག་གོང་ཁོན་ཏིང
ལ་བསྐུར་པའི་འཕྲིན་ཡིག་གི་ཁ་དབྱེ་དགོས་བསམས། ཡིན་ནའང་སྐབས་དེ་ཤེད་དུ། ཨར་
གྱིས་སྐད་ཤུགས་ཆེན་པོས་ང་འབོད་པ་ཐོས། དེ་བས་ངས་འཕྲིན་ཡིག་བཞག་ཅིང་སྔུན་
སར་སོང་ནས་གྲོང་གསེབ་པ་དེར་ཞབས་ཞུ་མི་སྒྲུབ་ཀ་མེད་བྱུང་། གྲོང་གསེབ་པ་དེས་སྐར་
མ་བཅོ་ལྔའི་རིང་ལ། དོན་དུ་སྒོར་ཟུར་གཉིས་ཅན་གྱི་རྨེད་ཐག་ཅིག་ཉོའམ་ཡང་ན་སྒོར་
ཟུར་གསུམ་དང་སྐར་མ་ལྔ་ཅན་གྱི་རྨེད་ཐག་ཅིག་ཉོ་རྒྱུའི་ཐེ་ཚོམ་མ་ཆོད་པར་ལུས།
“ཁྱོད་ཀྱིས་རྒྱུ་སྤུས་བཟང་བོ་དེ་ཉོས་ན་འགྲིག” ངས་བཤད་རྒྱུར། “ཁྱོད་ཚོས་སྒོར་
མོ་གྲོན་ནས་ཅ་ལག་དགའ་བོ་ཉོ་བར་མི་འཐད་རུང་། ལོ་ལེགས་གཞན་ལས་འབྱུང་བར་
རྔམ། དེ་ལྟར་བྱས་ན་ག་ལ་ཡོང་།”
“གལ་སྲིད་ཅ་ལག་འདིའི་རྒྱུ་སྤུས་མི་བཟང་ན།” ཁོས་བཤད་རྒྱུར། “འོ་ན་ཁྱོད་
ཚོས་ཅིའི་ཕྱིར་འདིར་བཤམས་ནས་འཚོང་བ་ཡིན་ནམ།”
“ངས་ཀྱང་འདི་མི་བཟང་ཟེར་བ་མིན།” ངས་བཤད་རྒྱུར། “ངས་འདི་ཀན་ལ་མི་
དོ་ཟེར་བ་ཡིན།”
“ཁྱོད་ཀྱིས་ཀན་ལ་མི་དོ་བ་ཇི་ལྟར་ཤེས།” ཁོས་བཤད་རྒྱུར། “ཁྱོད་ཀྱིས་བཀོལ་
མྱོང་ན་མ་གཏོགས། "
“ རྒྱུ་མཚན་ནི་དེའི་རིན་གོང་ཟུར་གསུམ་དང་སྐར་ལྔ་མ་རེད།” ངས་བཤད་རྒྱུར།
“དེ་ཁོ་ནས་ལོས་ཆོག”
ཁོས་ཟུར་གཉིས་ཅན་དེ་ལག་ལ་བསྣམས་ཏེ། མཛུབ་མོའི ི་བར་ནས་ཕར་
དྲངས། “ངས་བལྟས་ན་འདི་ཉོས་པས་བཟང་།” ཁོས་དེ་ལྟར་བཤད། ངས་དེ་ཚུར་བླངས་
ནས་བཏུམ་པར་བརྩམས་ཚེ། ཁོས་ལག་པར་དཀྲིས་ནས་ལས་གོས་ཀྱི་ཁུག་མར་བཅུག
ཕྱིས་སུ་ཁོས་དུ་ཁུག་ཅིག་གློངས་པ་དང་། དུས་ཡུན་རིང་བོར་ཁ་འདིག་བཀྲོལ་མཐར།
ཟངས་སྒོར་ཁ་ཤས་བཏོན། ཁོས་ང་ལ་ཟུར་གཉིས་དང་སྐར་ལྔ་ཅན་ཞིག་བསྟབས། “ཟུར་
གཅིག་དང་སྐར་ལྔ་ཡིས་ང་ལ་དྲོས་ཇ་ཐུན་གཅིག་ལོང་ངེས།” ཁོས་དེ་ལྟར་བཤད།
“འགྲིག་གི” ངས་བཤད་རྒྱུར། “ཁྱོད་མི་ཧ་ཅང་གཅང་བོ་ཞིག་རེད། འོན་ཏེ་སང་
ལོར་ཁྱོད་ཀྱིས་སླར་ཡང་རྨེད་ཐག་གཅིག་ཉོ་དགོས་ན་ང་ལ་ལེ་བདའ་མ་བྱེད་ཨ།”
“སང་ལོར་ས་ཞིང་ཇི་ལྟར་རྨོ་བའི་ཐད། ང་ལ་ད་དུང་གདེང་ཚོད་ཅི་ཡང་མི་
འདུག” ཁོས་དེ་ལྟར་བཤད། མཇུག་མཐར་ངས་ཁོ་བརྫངས་ཐུབ་སོང་། ཡིན་ནའང་
ཐེངས་རེར་ངས་འཕྲིན་ཡིག་ལག་ཏུ་བླངས་ཚེ། དུས་རྟག་ཏུ་དོན་དག་ཅི་རིགས་འབྱུང་
སྲིད། ལྟད་མོར་བལྟ་བའི་ཆེད། མི་རྣམས་ཕྱོགས་བཞི་མཚམས་བརྒྱད་ནས་གྲོང་རྡལ་དུ་
སླེབས་ཤིང་། ཁོ་ཚོ་དཔུང་རྡང་ཤིག་ཤིག་གིས་འགྲོ་གྲོན་འཕུད་དུ་ཡོང་། འགྲོ་གྲོན་དེས་
གྲོང་གཙོ་གཞུང་ལས་ཁང་གི་དཔོན་རུལ་དེ་དག་མ་གཏོགས། གྲོང་རྡལ་ལ་ཕན་སླེབས་ཅི་
ཡང་མི་འབྱུང་ཞིང་། གྲོང་རྡལ་ལ་དངོས་པོ་གང་ཡང་བསྐྱུར་མི་སྲིད། བལྟས་བལྟས་མེད་
པར་ཁོ་ཚོ་གསུག་དངུལ་དག་བགོ་བཤའ་རྒྱག་པར་བྲེལ། ཨར་ནི་བྲེལ་ཟིང་གིས་འཚུབ་
མ་འཁོར་འཁོར་བྱེད་ཅིང་། བྱ་ཁང་ནང་གི་བྱ་མོ་ཇི་བཞིན་ངག་ལས་མཚམས་ཚིགས་
མེད་པར་ཅི་ཞིག་ལབ་བཞིན་མཆིས། “རེད་ལགས། ལྕམ་མོ། སྐུ་ཞབས་ཁང་ཕུ་སུང་ཡོང་
ནས་ཁྱེད་ལ་སྲི་ཞུ་བསྒྲུབ་ངེས། ཅེ་སུང་། ལྕམ་མོ་འདིར་འོ་མདོང་ཞིག་དང་། གཞན་ཡང་
སྐར་ལྔ་ཅན་གྱི་སྒེའུ་འཛེར་ཞིག་ཁྱེར་ཤོག”
རེད་ཡ། ཅེ་སུང་ནི་འདུར་མ་རྒྱུག་གིས་གཞན་ལ་སྲི་ཞུ་སྒྲུབ་པར་མོས། ངས་བཤད་
རྒྱུར་ང་རང་དགའ་བོ་མེད། ང་ལ་སློབ་ཆེན་འགྲིམས་པའི་བསོད་ནམས་དབེན། རྒྱུ་མཚན་
ནི་ཧྭ་ཧྥུ་སློབ་ཆེན་དུ་མཚན་མོར་ཆུ་རྐྱལ་སྟེག་ཚུལ་ཁྲིད་པ་རེད། ཡིན་ནའང་རང་ཉིད་
ཀྱིས་སྤྱིར་བཏང་གི་ཆུ་རྐྱལ་སྟེག་ཚུལ་ཙམ་ཡང་མི་ཤེས། ཞི་ཧྭ་ཉི་སློབ་ཆེན་དུ། ཐ་ན་ཆུ་
ཞེས་པའི་ཐ་སྙད་ཀྱང་ཁྲིད་པར་དཀོན། ངས་བཤད་རྒྱུར། དེར་བལྟས་ན་ཁྱོད་ཚོས་ང་ཁུལ་
ཚུགས་སློབ་གྲྭར་བསྐྱལ་བས་བཟང་། དེར་ངས་སྣ་སྲིན་བཅོས་ཐབས་ཀྱི་གཏོར་ཆས་བཟུང་
ནས་རང་ཉིད་ཀྱི་ཆུ་ཚོད་འཁོར་མཚམས་བསྒག་ཤེས་ཀྱང་སྲིད། ངའི་རེ་བ་ལྟར་ན། ཁྱོད་
ཚོས་པན་ཅི་མཚོ་དམག་གི་དཔུང་གྲལ་དུ་བསྐྱལ་ནའང་ཆོག གང་ལྟར་ཆིབས་དམག་གི་
གྲས་སུ་ཞུགས་ན་འགྲིག་འདུག རྒྱུ་མཚན་ནི་ཆིབས་དམག་ལ་བྱ་བྱས་པའི་རྟ་མཁོ་བས་
རེད། ཕྱིས་སུ། མོས་ཁོན་ཏིང་ཆུང་བ་ཁྱིམ་ལ་བསྐྱལ་ནས་ང་ལ་བཅོལ་བའི་ཚེ། ངས་དེར་
ཕལ་ཆེར་སྐྱོན་ཆེན་པོ་མེད་ཟེར་བ་ཡིན། ང་བྱང་ཕྱོགས་སུ་བསྐྱོད་དེ་ལས་ཀ་བཙལ་དགོས་
མ་མཆིས་ཏེ། ལས་ཀས་ཚུར་བཙལ་ནས་སྒོ་ཁར་སླེབས་འདུག སྐབས་དེར་ཨ་མ་ངུས་
བྱུང་། ངས་བྱིས་པ་འདི་གར་བཞག་ནས་སྙོར་སྐྱོང་བྱ་རྒྱུར་དགག་པ་བརྒྱབ་པ་མིན། གལ་
སྲིད་ཁྱེད་དགའ་ན་སྤྲོ་ན། ངས་ལས་གནས་གཡུགས་ཏེ་བྱིས་པར་བདག་བྱེད་ཆོག ཡིན་
ནའང་ཕྱེ་སྒམ་ཕྱེ་ཡིས་བཀང་རྒྱུ་ནི་ཁྱེད་དང་ཏི་ཨར་ཞུ་གཉིས་ཀྱི་འགན་འཁུར་ཡིན། ད་
དུང་པན་ཅི་ཡང་ཡོད། དེ་མིན་ཁོ་རྟ་རྩེད་ཚོགས་པར་གླས་ནས་བཤམས་ཀྱང་རུང་། འཇིག་
རྟེན་འདི་འདྲའི་ཆེ་བ་ལ། ནམ་ཞིག་ཟུར་གཅིག་བྱིན་ནས་ཁོར་བལྟ་རུ་ཡོང་མཁན་ཅིས་
ཀྱང་མཆིས་ངེས། ངའི་བཤད་མཚམས་འདིར་སླེབས་དུས་ཨ་མའི་ངུ་སྐད་སྔར་བས་ལྷང་
ལྷང་དུ་མཆེད་ཅིང་། ངག་ནས་ངའི་བྱིས་པ་ལས་ངན་རེད་ཨང་ཞེས་ཡང་ཡང་ཟློ། ངས་
བཤད་རྒྱུར་རེད་ཡ། རྗེས་མར་ཁོ་འཚར་ལོངས་བྱུང་སྟེ། ད་ལྟའི་ངའི་ཕྱེད་ཀ་ལས་མེད་པའི་
ཚད་ལས་བརྒལ་ན། ཁོས་ཁྱེད་ལ་རོགས་རམ་ཆེན་པོ་བསྒྲུབ་ནུས། སྐབས་དེར་མོས་སླར་
ཡང་བཤད་རྒྱུར། མི་འགྱང་བར་མོ་འཇིག་རྟེན་འདི་དང་ཁ་འབྲལ་འགྱུར་ལ། དེའི་ཚེ་ང་
ཚོའི་འཚོ་བ་ཇེ་ལེགས་སུ་འགྲོ་སྲིད། དེ་བས་ངས་བཤད་རྒྱུར། འོ་ཡ། འོ་ཡ། ཁྱེད་ཀྱིས་ཇི་
ལྟར་བྱས་ཀྱང་རུང་། མོ་ནི་ཁྱེད་ཀྱི་ཚ་མོ་རེད། མོའི་སྤོ་བོ་དང་རྨོ་མོའི་ཁྲོད་དུ། ཁྱེད་ཁོ་ནའི་
ཐོབ་ཐང་གསལ་བོར་སྣང་། ཡིན་ནའང་། ངས་བསམས་ན། འདི་ནི་དུས་ཀྱི་སྔ་ཕྱི་ཙམ་ལས་
མ་འདས། གལ་སྲིད་ཁྱེད་མོའི་ཁག་ཐེག་ལ་ཡིད་ཆེས་ཤིང་། མོ་བྱིས་པར་བལྟ་རུ་ཡོང་རྒྱུ་
མ་རེད་འདོད་ཚེ། ཁྱེད་གཏན་ནས་ནོར་བ་སྨོས་ཅི་དགོས། རྒྱུ་མཚན་ནི་ཐེངས་དང་པོར་
ཨ་མ་དེས་ཡང་ནས་ཡང་དུ་ལྷ་ཆེན་ལ་བཀའ་དྲིན་ཞུ་བཞིན་མཆིས་ཏེ་ཁྱོད་ཀྱིས་རུས་
ཁང་ཕུ་སུང་ཡིན་པ་མ་གཏོགས་གཞན་ཐམས་ཅད་ཁང་ཕུ་སུང་ཚང་ལ་འདྲ་ས་ཡེ་ནས་མི་
འདུག་སྐད། རྒྱུ་མཚན་ནི་ད་ལྟ་འཇིག་རྟེན་འདིར་ཁྱོད་ནི་ངའི་ཡོད་ཚད་ཀྱི་ཡོད་ཚད་ཡིན་
ལ། ཁྱོད་དང་མའོ་ལའེ་གཉིས་ནི་ངའི་རེ་བ་ཉག་གཅིག་ཀྱང་ངོ་། །དེ་བས་ངས་བཤད་
རྒྱུར་ང་རང་ཉིད་ལ་མཚོན་ན་ཨ་ཞང་མའོ་ལའེ་ཡིས་ང་དང་མཉམ་དུ་སྡུག་མ་མྱངས་ཀྱང་
འགབ། སྐབས་དེར་མི་རྣམས་ཚུར་ཡོང་ནས་ལམ་ལ་ཆས་ཆོག་ཟེར། ཨ་མས་ངུ་མཚམས་
བཞག་པ་དང་། ངོ་ཁེབས་མར་བཀབ་རྗེས། ང་ཚོ་སྐས་རྐང་ལས་བབས། སྐབས་དེར། ཨ་
ཞང་མའོ་ལའེ་ཇ་ཁང་ནས་སྒོར་འབུད་པ་དང་ཁེལ་ལ། ཁོས་ལག་ཕྱིས་ཀྱིས་རང་ཉིད་ཀྱི་
མཆུ་ཏོ་གཡོགས། ཁོ་ཚོ་གཞོགས་གཉིས་སུ་སེར་སྦྲེང་གི་ཚུལ་དུ་འགྲེང་འདུག་ཅིང་་
ང་ཚོ་སྒོ་ཕྱིར་བུད་མ་ཐག་ཏི་ཨར་ཞུ་ཡིས་པན་ཅི་དངT.P.གཉིས་ཁང་སྣ་ནས་རྒྱབ་
ལོགས་སུ་འདེད་པ་མཐོང་། ང་ཚོ་སྐས་རྐང་ལས་བབས་ཤིང་། ཤིང་རྟར་བསྡད། ཨ་ཞང་
མའོ་ལའེ་ཡིས་སྲས་མོ་ཆུང་ཆུང་སྙིང་རྗེ། སྲས་མོ་ཆུང་ཆུང་སྙིང་རྗེ་ཞེས་ཡང་ཡང་སྨྲ། ཁོའི་
སྐད་གདངས་ནི་ཁ་ཟུར་ནས་ཐོན་པ་རེད་ལ། དེ་ལྟར་སྨྲ་ཞོར་ཨ་མའི་ལག་པར་རྡེབ་ཙམ་
རྡེབ་ཙམ་བྱས། ཁོས་ལྡབ་ལྡིབ་ངང་ཅི་ཞིག་བཤད་ཀྱིན་མཆིས་ནའང་། འབྲུ་གཅིག་ཀྱང་
གོ་ཐབས་མ་བྱུང་།
“ཁྱོད་ཀྱིས་དཔུང་རས་ནག་པོ་བཏགས་ཡོད་དམ།” ཨ་མས་བཤད་རྒྱུར། “ཁོ་ཚོ་
ད་དུང་ལམ་ལ་མི་ཆས་དོན་ཅི་ཡིན་ནམ། ཅུང་ཙམ་ནས་པན་ཅི་མེན་སླེབས་ན་ཡང་ཟིང་
ཆ་བསླང་ངེས་རེད། སྙིང་རྗེ་བའི་བྱིས་པ། ཁོས་ད་དུང་མི་ཤེས། ད་དུང་ཅི་ཡིན་འདི་ཡིན་
ཤེས་ཀྱིན་མེད།”
“ཆོག་གི ཆོག་གི” ཨ་ཞང་མའོ་ལའེ་ཡིས་དེ་ལྟར་བཤད་ཞོར། མོའི་ལག་པར་
རྡེབ་ཅིང་། སྐད་གདངས་སྔར་བཞིན་ཁ་ཟུར་ནས་ཐོན། “འདི་ལྟར་བྱས་ན་བཟང་། སྔུན་
ལ་ཁོར་ཨ་ཕ་འདས་ཚུལ་ཤེས་སུ་མ་འཇུག སྐབས་དེར་མི་བཤད་ཐུ་མེད་དུ་གྱུར་ན་ད་
གཟོད་བཤད་ཀྱང་འཕྱིས་མེད།’
“སྐབས་འདི་འདྲར། བུད་མེད་གཞན་ལ་མཚོན་ན་རང་ཉིད་ཀྱི་བྱིས་པ་ཡོང་ནས་
སྐྱོར་མ་བྱ་ངེས།”
“ཁྱོད་ལ་ཅེ་སུང་དང་ངེད་གཉིས་ཡོད་པ་མིན་ནམ།” ཁོས་དེ་ལྟར་བཤད།
“ང་ལ་མཚོན་ན་འདི་ནི་ཧ་ཅང་ཡ་ང་བ་ཞིག་རེད།” མོས་བཤད་རྒྱུར། “ལོ་གཉིས་
མ་ལོངས་པར་ཉེ་མི་གཉིས་ཚེ་ལས་འདས།”
“ད་མ་བཤད། ཆོག་གི” ཁོས་དེ་ལྟར་བཤད། ཡུད་ཙམ་གྱི་རྗེས་སུ་ཁོས་ཁ་རོག་
གེར་ལག་པ་ཡ་གཅིག་གིས་མཆུ་ཏོ་བཀབ་ཅིང་། ལག་པའི་ནང་གི་དངོས་པོ་དེ་སྒེའུ་ཁུང་
ཕྱི་རོལ་ཏུ་གཡུགས། སྐབས་དེར་ངས་ད་གཟོད་སྔོན་ཏག་ཏག་ལ་བསྣམས་པ་ནི་ཅི་ཞིག་
གི་བྲོ་བ་ཡིན་པ་ཤེས་ཏེ། མ་གཞིར་ལི་ཤི་མེ་ཏོག་གི་ཚད་པ་རེད་འདུག ངས་འདང་
བརྒྱབ་ན། ཨ་ཕའི་དུར་འཇུག་སྟེང་ཁོས་སེམས་ལ་དྲན་པ་དང་སྒྲུབ་ཐུབ་པའང་འདི་ཁོ་
ན་ལས་མ་འདས། ཡང་མིན་ན་ཆང་སྒྲོམ་གྱིས་ཁོ་ཨ་ཕར་འཁྲུལ་ཏེ། ལམ་ཁ་བརྒྱུད་དུས་
རྡོག་འདྲེད་ཤོར་དུ་བཅུག་པར་ངེས། ངས་བཤད་པ་ལྟར། གལ་སྲིད་ཁོས་ཁོན་ཏིང་ཧྭ་ཧྥུ་
སློབ་ཆེན་འགྲིམ་པའི་སླད་ནང་རྡིག་ཅི་ཞིག་མི་བཙོང་ཐུ་མེད་དུ་གྱུར་དུས། ཆང་སྒྲོམ་
འདིའང་སྒོར་མོར་བརྗེས་ཏེ། རང་ཉིད་ལ་ཕུ་དུང་གཅིག་ཅན་གྱི་གོན་པ་དམ་ཅནཞིག་
ཉོས་ཡོད་ཚེ། ང་ཚོའི་འཚོ་བ་ཇེ་སྐྱིད་དུ་སོང་ཡོད་པ་གདོན་མི་ཟ། ངས་བསམས་ན། ང་ལ་
ཁང་ཕུ་སུང་ཚང་གི་ཤུལ་བཞག་མ་ཐེམས་གོང་ཚང་མ་ཤུལ་མེད་དུ་གྱུར་པའི་རྒྱུ་མཚན་
ནི། ཨ་མའི་ངག་ལྟར་བརྗོད་ཚེ། ཁོས་སྒོར་མོ་ཚང་མ་འཐུངས་པས་རེད། གང་ལྟར་ཁོས་
ང་ཧྭ་ཧྥུ་སློབ་ཆེན་དུ་འགྲོ་བའི་ཆེད་ཁྱིམ་ནོར་ཅི་ཞིག་བཙོང་རྒྱུ་ཡིན་པའི་སྐད་ཆ་ཚིག་
གཅིག་ཀྱང་ངའི་རྣ་བར་ལྷུང་མ་མྱོང་།
དེ་ལྟ་དེ་ལྟར། ཨ་ཞང་གིས་དལ་བ་མེད་པའི་སྒོ་ནས་མོའི་ལག་པར་རྡེབ་ཞོར། “སྙིང་
རྗེ་བའི་སྲས་མོ་ཆུང་ཆུང” ཟེར། ཁོས་ལག་ཤུབས་ནག་པོ་ཞིག་གིས་མོར་རྡེག་ཙམ་བྱས།
ཉིན་བཞིའི་རྗེས་སུ་ང་ཚོར་ལག་ཤུབས་དེའི་རྩིས་ཁྲ་འབྱོར། རྒྱུ་མཚན་ནི་ཉིན་དེ་ཚེས་པ་
ཉེར་དྲུག་ལ་ཁེལ་འདུག རྒྱུ་མཚན་ནི་ཟླ་གཅིག་སྔོན་གྱི་ཉིན་འདིར། ཨ་ཕ་གནས་དེར་
སོང་ནས་མོ་ཕྱིར་ཁྲིད་ཡོང་ཞིང་། ཨ་ཕས་ང་ཚོར་མོ”གང་དུ་མཆིས་པ་དང་གནས་ཚུལ་
ཅི་འདྲ་ཡིན་པའི་སྐོར་ཚིག་ཟུར་ཙམ་ཡང་མ་གླེངས། སྐབས་དེར་ཨ་མས་ངུ་བཤུམ་བྱེད་
ཞོར་དུ་བཤད་རྒྱུར། “འོ་ན་ཁྱོད་ཀྱིས་ཁོའི་གྲིབ་མ་ཙམ་ཡང་མ་མཐོང་ངམ། འོ་ན་ཁྱོད་
ཀྱིས་ཁོར་སྙོར་རིན་ཙམ་ཡང་གླེང་རྩིས་མེད་དམ།” ཨ་ཕས་བཤད་རྒྱུར། “མེད། མོས་
ཁོའི་སྒོར་མོར་རེག་མི་སྲིད། ཐ་ན་སྐར་ལི་གང་ཡང་སློང་མི་སྲིད།” དེ་བས་ཨ་མས་བཤད་
རྒྱུར། “དེས་ན་ཁྲིམས་ངོར་གཏུགས་ནས་བཅུན་ན་རེད། ཁོར་སྒྲུབ་བྱེད་ཅི་ཡང་མེད། ཅེ་
སུང·ཁང་ཕུ་སུང“མ་གཏོགས།” མོས་བཤད་རྒྱུར། “ཁྱོད་གླེན་ནག་ཁ་ལྕིག་འདི་
འདྲའི་ཚད་ལ་ལྷུང་ཡོད་དམ། བསམ་གཟས་ནས་བཤད། ”
“ད་མ་བཤད། ཁ་ལའོ་ལུན།” ཨ་ཕས་དེ་ལྟར་བཤད་པའི་མུར། ང་ཏི་ཨར་ཞུ་ཡི་
ལག་རོགས་ལ་མངགས་ཏེ་ལྕོག་ཁང་གི་འཛོང་ཁུག་དེ་འཁྱེར་ཡོང་བར་གདམས། སྐབས་
དེར་ངས་འདི་ལྟར་བཤད་པ་ཡིན།
“ཧིན། དོ་དགོང་ཁོ་ཚོས་ལྡོག་སྟེ་ལས་ཀ་ཐམས་ཅད་ངེད་ཚང་ལ་བཀོད་སྒྲིག་བྱས་
པ་རེད་ཨང་།” རྒྱུ་མཚན་ནི་དུས་མཚམས་ངེས་ཅན་ཞིག་ནས་ང་ཚོས་ཁའེ་ཏི་དང་ཁོའི་
སྐྱེས་པ་གཉིས་ཀྱིས་དོན་དག་ཆ་ཚང་ཡག་པ་ཡོན་ཏན་གྱི་སྒོ་ནས་ཐག་གཅད་རྒྱུ་རེད་
སྙམ་ལ། ཁོས་ཀྱང་ཁའེ་ཏི་སྙོར་སྐྱོང་བྱ་རྒྱུ་རེད་འདོད་པ་ཡིན། རྒྱུ་མཚན་ནི་ཨ་མས་དུས་
རྟག་ཏུ་ཁའེ་ཏི་ཡིས་ཁྱིམ་ཚང་ལ་བརྩེ་འདང་ཟབ་མོ་བཅངས་འདུག་ཟེར། མོ་རང་ཉིད་
དང་ཁོན་ཏིང་ཆུང་བ་གཉིས་ཀར་འགྲོ་སའི་ལམ་ཞིག་ཡོད་ཚུན་ཆད་དུ། རྐང་བཙུགས་
ནས་ང་སྡུག་ལ་གཏོད་སྲིད་དམ། ང་ལ་གོ་སྐབས་ཏིལ་ཙམ་ཡང་མི་སྟེར་རམ།
“འོ་ན་ཁྱོད་ཀྱིས་ཤོད་དང་ཁོན་ཏིང་ཆུང་བ་གང་ནས་བསྙོར་རྒྱུ་ཡིན།” ཏི་ཨར་ཞུ་
ཡིས་བཤད་རྒྱུར། “ང་མ་གཏོགས། གཞན་སུ་ཞིག་གིས་བདག་བྱེད་དམ། ཁྱོད་ཚང་གི་
གཅིག་ཀྱང་མ་ལུས་པར་ཚང་མ་ངས་བསྐྱངས་པ་མིན་ནམ།”
“ཁྱོད་ཀྱིས་བསྐྱངས་པ་ལེགས།” ངས་བཤད་རྒྱུར། “ཉུང་མཐར་ཡང་། ད་ནི་མོས་
ང་དོན་དག་ཅིག་ལ་སེམས་ཚེགས་དགོས་རྒྱུ་རེད།” ང་ཚོས་འཛོང་ཁུག་དེ་ལྕོག་ཁང་
ནས་མར་བླངས་ཤིང་། ཏི་ཨར་ཞུ་ཡིས་མོའི་ཁང་རྙིང་དུ་བཙུགས། སྐབས་དེར་ཨ་མའི་
རླུང་དྲག་ཏུ་ལངས།
“ད་མ་ངུ་། སྲས་མོ་ཁ་ལའོ་ལིན།” ཏི་ཨར་ཞུ་ཡིས་བཤད་རྒྱུར། “ ཁྱོད་ཀྱིས་བྱིས་པ
བསླང་རྒྱུ་རེད།”
“མོ་དེ་གར་ཉལ་དུ་འཇུག་གམ།” ཨ་མས་བཤད་རྒྱུར། “མོར་དུག་རླངས་འདི་འདྲ་
ཕོག་ཏུ་འཇུག་གམ། མོའི་ལས་དབང་འདི་འདྲའི་སྡུག ད་དུང་ཡང་མི་འདང་ངམ།”
“ད་མ་གླེངས།” ཨ་ཕས་བཤད་རྒྱུར། “གླེན་བཤད་མ་སྟེག་རོགས།”
“མོ་ཅིའི་ཕྱིར་འདི་གར་ཉལ་མི་ཆོག་གམ།” ཏི་ཨར་ཞུ་ཡིས་བཤད་རྒྱུར། “མོའི་
ཨ་མ་ཆུང་དུས། ད་དུང་ཁེར་ཉལ་བྱེད་མི་ནུས་སྐབས། ཉིན་བཞིན་ངས་འདི་གར་ཉལ་དུ་
བཅུག་པ་ཡིན།”
“ཨེ། ཁྱོད་ཀྱིས་མི་ཤེས།” ཨ་མས་བཤད་རྒྱུར། “ངའི་ཤ་ཁྲག་ལས་ཆད་པའི་བུ་མོ་
མོའི་སྐྱེས་པས་བསྐྱུར་སོང་། ཁག་མེད་པའི་གཅེས་ཕྲུག་ཆུང་ཆུང་།” མོས་ཁོན་ཏིང་ཆུང་
བར་ལྟ་ཞོར་དུ། “ཁྱོད་ཀྱིས་མི་གཞན་ལ་སྡུག་བསྔལ་ཅི་ཙམ་བསྐྱལ་བ་ག་ལ་ཤེས” ཟེར།
“ད་མ་བཤད། ཁ་ལའོ་ལིན།” ཨ་ཕས་དེ་ལྟར་བཤད།
“ཁྱོད་ཀྱིས་ཅིའི་ཕྱིར་དུས་ནམ་ཡང་ཅེ་སུང་ལ་གཞོགས་འདེགས་བྱེད་པ་ཡིན་
ནམ།” ཏི་ཨར་ཞུ་ཡིས་དེ་ལྟར་བཤད།
“ངས་ཁོར་བདག་སྐྱོང་བྱ་འདོད་པ་ཡིན།” ཨ་མས་བཤད་རྒྱུར། “ངས་དུས་ནམ་
ཡང་ཁོར་བདག་སྐྱོང་བྱས་ཏེ། ཁོ་དཀའ་ལས་ལ་གཏོད་མི་འདོད། ཉུང་མཐར་ཡང་ངས་
ནུས་ཤུགས་ཡོད་རྒུ་བཏོན་ནས་བྱིས་པ་ཆུང་ཆུང་འདིར་གཅེས་སྐྱོང་བྱ་དགོས།”
“མོ་ཁང་བ་འདིར་ཉལ་དུ་བཅུག་ན་གནོད་པ་ཅི་ཞིག་འབྱུང་ངམ། ངས་དེ་དྲིས་ན་
འདོད།” ཏི་ཨར་ཞུ་ཡིས་དེ་ལྟར་བཤད།
“ང་ལའང་བཀོད་པ་མེད།” ཨ་མས་བཤད་རྒྱུར། “ངས་རང་ཉིད་ལོ་ལོན་སུན་སྤྱད་
ཅིག་ཡིན་པ་ཤེས་ཡོད། འོན་ཏེ་མི་སུ་དང་གང་ཞིག་ལྷ་ཆེན་གྱི་བཅས་ཁྲིམས་དང་འགལ་
ན་ཆད་པ་འཕོག་ངེས་པའང་ངས་ལོས་རྟོགས།”
“མི་བཤད་དགུ་བཤད།” ཨ་ཕས་བཤད་རྒྱུར། “འོ་ན་འཛོང་ཁུག་དེ་སྲས་མོ་ཁ་
ལའོ་ལིན་གྱི་ཁང་བར་ཕུབས་ཤིག ཏི་ཨར་ཞུ།”
“ཁྱོད་ཀྱིས་ང་ལ་མི་བཤད་དགུ་བཤད་ཟེར་ཡང་ཆོག” ཨ་མས་བཤད་རྒྱུར། “ཡིན་
ནའང་མོར་ཤེས་སུ་འཇུག་མི་རུང་། ཐ་ན་མོའི་ཨ་མའི་མིང་ལ་ཅི་ཟེར་བའང་ཤེས་སུ་འཇུག་
མི་ཆོག ཏི་ཨར་ཞུ། ཁྱོད་ཀྱིས་མོའི་སྔུན་སར་མོའི་ཨ་མ་གླེང་མི་ཉན། གལ་སྲིད་མོ་འཚར་
ལོངས་བྱུང་རྗེས་མོར་ཨ་མ་ཞིག་ཡོད་པ་གཏན་ནས་མ་ཤེས་ཚེ། གནམ་རྒན་མས་སྲུངས།”
“གླེན་པ་ཚ་བ་ལ་ཨང་།” ཨ་ཕས་དེ་ལྟར་བཤད།
“ཁྱོད་ཀྱིས་བྱིས་པ་ཇི་ལྟར་བསྙོར་རྒྱུ་དང་གང་ལྟར་སློབ་གསོ་གཏོང་རྒྱུའི་ཐད།
ངས་སྔར་ནས་ཇུས་གཏོགས་བྱས་མ་མྱོང་།” ཨ་མས་བཤད་རྒྱུར། “ཡིན་ནའང་ད་ཐེངས་
ངས་ཁྱོད་ཀྱི་འདོད་ཐོག་ཏུ་འཇོག་མི་ཐུབ། གནད་དོན་འདི་ད་ལྟ། དོ་དགོང་ངེས་པར
དུ་ཐག་གཅོད་བྱ་དགོས། ཡང་མིན་ན་མོའི་སྔུན་སར་མིང་དེ་གླེང་མི་རུང་ལ། ཡང་
མིན་ན་མོ་ཁྱིམ་འདིར་གསོ་མི་འོས། དེ་མིན་ན། ང་འགྲོ་བ་ལས་ཐབས་མེད། ཁྱོད་ཀྱིས་
འདོམས་དང་།”
“ད་ཆོག་གི མ་བཤད།” ཨ་ཕས་བཤད་རྒྱུར། “ཁྱོད་ལ་ངར་ལངས་འདུག འཛོང་
ཁུག་འདིར་ཕུབས་ཤིག ཏི་ཨར་ཞུ།”
“ངས་བལྟས་ན་ཁྱོད་ཀྱང་ནད་ཀྱིས་ལོག་ལ་ཁད་པར་མཆིས།” ཏི་ཨར་ཞུ་ཡིས་
བཤད་རྒྱུར། “ཁྱོད་ལ་འདྲེ་ཚུགས་ཤར་འདུག ཁྱོད་རེམ་མར་མལ་ཁྲིའི་སྒང་ལ་བུད་དང་།
ངས་ཁྱོད་ལ་ཆང་ཚ་མོ་ཞིག་སྦང་འོང་། དེས་ཁྱོད་རིངས་མོར་གཉིད་དུ་འཇུག་ནུས། ཁྱོད་
སྒོ་ཕྱིར་བསྙེགས་པ་ནས་གཉིད་དགའ་ཞིག་མ་ཉལ་བ་ཐག་གིས་ཆོད།”
“ངེས་གཏན་རེད།” ཨ་མས་བཤད་རྒྱུར། “ཁྱོད་ཀྱིས་སྨན་པས་ཇི་ལྟར་གདམས་པ་
མི་ཤེས་སམ། ཁྱོད་ཀྱིས་ཅིའི་ཕྱིར་ད་དུང་ཁོའི་ཆང་ཚོད་འཛིན་མི་བྱེད་དམ། ཁྱོད་ཀྱིས་
ངར་ལྟོས་དང་། ངའི་ལུས་ཕུང་མི་བདེ་ནའང་། ངའི་སྙིང་རུས་ལ་སྲ་ཚུགས་ཡོད། གནོད་
པ་ཤེས་བཞིན་དུ་ཆང་ག་ལ་འཐུང་།”
“མི་བཤད་དགུ་བཤད།” ཨ་ཕས་བཤད་རྒྱུར། “སྨན་པས་ཅི་ཞིག་རྟོགས། ནད་
པས་འདི་ལྟར་མི་འདོད་ནའང་། ཁོ་ཚོས་རྐང་བཙུགས་ནས་དེ་ལྟར་བྱོས་ཟེར། དེར་
བརྟེན་ནས་ལྟོ་རྒྱབ་འགྲང་ཐབས་བྱེད། ཚང་མས་ཤེས་གསལ་ལྟར། རྒྱུད་པ་ཉམས་པའི་སྤྲ་
སྤྲེའུས ཀྱང་འདི་ལྟར་བགྱི་བར་ངེས། ཐེངས་རྗེས་མར། ཁྱོད་ཀྱིས་ཆོས་པ་ཞིག་གདན་
དྲངས་ནས་ངའི་ལག་མགོར་འཇུས་ན་འགྲིག” སྐབས་དེར། ཨ་མ་ངུས་བྱུང་། ཨ་ཕ་སྒོ་
ཕྱིར་དེངས། ཁོ་འོག་ཁང་དུ་ཕྱིན་པ་དང་། ཅང་མ་འགོར་བར་ངས་ཆང་སྒྲོམ་གྱི་ཁ་འབྱེད་
པའི་སྒྲ་ཐོས། ང་གཉིད་ལས་སད་དུས་སླར་ཡང་ཁོ་འོག་ཁང་དུ་འགྲོ་བའི་སྐད་གོ ཨ་མ་
ཕལ་ཆེར་གཉིད་པའམ་ཡང་ན་གནས་གཞན་དུ་སྤར་བ་འདྲ། རྒྱུ་མཚན་ནི་ཁང་བའི་ནང་
ལྷིང་འཇགས་སེར་མངོན། ཁོའང་ཁ་ཁུ་སིམ་མེར་སྐད་སྒྲས་དབེན་ཅི་ཐུབ་ཏུ་གནས། རྒྱུ་
མཚན་ནི་ཁོའི་ཤམ་ལྭའི་འདབས་ཀ་དང་རྐང་རྗེན་གཉིས་ཀྱིས་ཆང་སྒྲོམ་ཡོད་སར་སྐད་
སྒྲ་ཟ་ཟི་ཙམ་སྒྲོག་པ་མ་གཏོགས། གཞན་ཅི་ཡང་ངའི་རྣ་ལམ་དུ་མ་ལྷུང་།
ཏི་ཨར་ཞུ་ཡིས་འཛོང་ཁུག་བཙུགས་རྗེས། བྱིས་པའི་ལྭ་བ་ཕུད་ཅིང་། མོ་འཛོང་
ཁུག་ཏུ་བསྙལ། ཨ་ཕས་མོ་ཁྱིམ་ལ་པང་འོངས་པ་ནས་བཟུང་། མོ་ད་དུང་གཉིད་ལས་སད་མ་བྱུང་།
“མོའི་གཟུགས་གཞི་ཆེ་དྲགས་པས། བལྟས་ན་མི་ཤོང་བ་འདྲ།” ཏི་ཨར་ཞུ་ཡིས་
བཤད་རྒྱུར། “ང་ལ་ཐབས་བཀོད་པ་ཡོད། རྗེས་སོར་ངས་ཁྱམས་རར་ས་གདན་བཏིངས་
ནས་ཉལ་ཆོག དེ་ལྟར་ན་ཁྱེད་དགོང་མོར་མལ་ལས་ལྡང་དགོས་མ་མཆིས།”
“ང་ལ་གཉིད་མི་ཡོང་གི” ཨ་མས་བཤད་རྒྱུར། “ཁྱོད་སོང་ནས་ཉོལ་དང་ཆོག ང་
ལ་སྣང་དོགས་མེད། ངས་རང་ཉིད་ཀྱི་ཚེ་སྨད་མ་ལུས་མོའི་སྟེང་དུ་དགོལ་རྒྱུ་ཡིན། གལ་
ཏེ་ངས་བཀག་འགོག་ཐུབ་ཚེ།”
“དེ་ལྟར་མ་བཤད།” ཏི་ཨར་ཞུ་ཡིས་བཤད་རྒྱུར། “ང་ཚོས་མོར་སྙོར་སྐྱོང་གང་
ལེགས་བྱ་ངེས། ཁྱོད་ཀྱང་ངལ་གསོ་རན་འདུག” མོས་ང་ལ་ཕྱོགས་ནས་བཤད་རྒྱུར།
“ཁྱོད་སང་ཉིན་སློབ་གྲྭར་འགྲོ་དགོས་ཨང་།”
ང་ཁང་ཕྱིར་འགྲོ་བར་བརྩམས་པའི་ཚེ། ཨ་མས་ང་བོས་ཤིང་། ང་ལ་འབྱར་ནས་ཡུད་
ཙམ་ལ་ངུས།
“ཁྱོད་ནི་ངའི་རེ་བ་ཉག་གཅིག་པུ་དེ་ཡིན།” མོས་བཤད་རྒྱུར། “ཉིན་རེའི་དགོང་
མོར། ངས་ཁྱོད་ཀྱི་ཆེད་དུ་ལྷ་ཆེན་ལ་བཀའ་དྲིན་ཞུ་བཞིན་ཡོད།” ང་ཚོ་དེ་གར་
འགྲེངས་ནས་ཚང་མ་ལམ་ལ་ཆས་པར་སྒུག་དུས། མོས་བཤད་རྒྱུར་ལྷ་ཆེན་ལགས་བཀའ་
དྲིན་ཆེ། ད་ལྟ་ཨ་ཕའང་བཞུད་ཚར། ངའི་འཁྲིས་སུ་བསྐྱུར་བ་ནི་ཁོན་ཏིང་མིན་པར་
ཁྱོད་ཡིན་སོང་། ལྷ་ཆེན་ལགས་བཀའ་དྲིན་ཆེ་སྟེ་ཁྱོད་ཀྱི་གཤིས་རྒྱུད་ཁང་ཕུ་སུང་ཚང་
དང་འདྲ་ལེ་མི་འདུག རྒྱུ་མཚན་ནི་དུས་ད་ལྟ་ང་ལ་ལྷག་པ་ནི་ཁྱོད་དང་ཨ་ཞང་མའོ་
ལའེ་གཉིས་ལས་མེད། སྐབས་དེར་ངས་རང་ཉིད་ལ་བཤད་རྒྱུར། ཨིན། ཨ་ཞང་མའོ་ལའེ་
ཡོད་མེད་དེ་ང་ལ་འབྲེལ་བ་སྤུ་ཙམ་ཡང་མ་མཆིས། ཧིན། ཁོས་ཐོག་ཐག་ཀུན་ཏུ་ལག་
ཕྱིས་ནག་པོ་དེས་མོའི་ལག་པར་རྡེབ་ཀྱིན་དུ། ཕྱོགས་གཅིག་ནས་མོར་ཁ་བརྡ་གློད་ཅིང་།
ཕྱོགས་གཞན་ནས་མོ་དང་རྒྱང་བཀྱེད། དུང་ཁུང་དུ་ས་སྙོམ་པར་བབས་ཚེ། ཁོས་ད་གཟོད་
ལག་ཕྱིས་ཕུད། ཁོ་ས་ལྕགས་ཁེམ་དང་པོ་འདེབས་མཁན་རྣམས་ཀྱི་འགྲམ་དུ་སོང་། ལ་
ཤས་ཀྱིས་ཆར་གདུགས་བཀར་ནས་ཆར་བ་བཀག་ཅིང་། མཚམས་དང་མཚམས་སུ་རྐང་
པ་བརྡབས་ནས་འདམ་བག་སྤྲུགས། ལྕགས་ཁེམ་གྱི་ངོས་ཧྲིལ་བོར་འདམ་རྫབ་འབྱར་བས།
ཁོ་ཚོས་འདམ་རྫབ་མི་སེལ་ཐབས་མེད་དུ་གྱུར། འདམ་རྫབ་དུར་སྒམ་གྱི་སྟེང་དུ་ཟགས་
པའི་དུས། སྟོང་ལྷང་ལྷང་གི་སྐད་སྒྲ་ཞིག་གང་སར་མཆེད། ང་ཕྱིར་བཀྱེད་སྟེག་ནས་
གླས་འོངས་པའི་ཤིང་རྟ་འཁོར་ལོའི་ཉེ་སར་བཏུད་པ་ན། ཁོ་དུར་བྱང་ཞིག་གི་ལྟག་གར་
སྦས་ཏེ། ཆང་དམ་ལས་ཆང་ཧུབ་གང་འཐུངས་པ་རིག མ་གཞིར་ངས་ཁོས་ཚོད་མེད་དུ་
འཐུང་རྒྱུ་རེད་སྙམ། རྒྱུ་མཚན་ནི་ངས་ཀྱང་བཞག་གོས་གསར་བ་ཞིག་གྱོན་ཡོད། སྟབས་
ལེགས་པར་དུས་དེར་ཤིང་རྟ་འཁོར་ལོའི་སྟེང་འདམ་བག་མང་པོ་འབྱར་མེད། ཨ་མ་ཁོ་
ནས་ཚུལ་དེ་མཐོང་འཕྲལ་བཤད་རྒྱུར། ཁྱོད་ཀྱིས་ནམ་ཉི་མ་ཞིག་ལ་བཞག་གོས་གསར་བ་
ཆ་ཚང་ཞིག་བཟོ་ཐུབ་མིན་ངས་ཀྱང་མི་ཤེས། སྐབས་དེར་ཨ་ཞང་མའོ་ལའེ་ཡིས་བཤད་
རྒྱུར། “ཆོག་གི ཆོག་གི ཁྱོད་ཀྱིས་སེམས་ཁུར་གཏན་ནས་བྱེད་མི་དགོས། དུས་ནམ་
ཡིན་རུང་ཁྱོད་ཀྱིས་ང་ལ་བརྟེན་ཆོག་ཆོག་ཡིན།”
རེད་ཡ། ང་ཚོས་ཁོར་བརྟེན་ཆོག དུས་ནམ་ཡིན་རུང་། འཕྲིན་ཡིག་བཞི་པ་དེ་
ཁོས་བྲིས་པ་རེད། ཡིན་ནའང་དེའི་ཁ་དབྱེ་དོན་གཏན་ནས་མི་འདུག འཕྲིན་ཡིག་དེའི་
རིགས་ནི་ངས་ཀྱང་འབྲི་ཐུབ་ལ། དཔེར་བལྟས་ནས་ཨ་མར་བློ་ཐོག་གིས་བཏོན་ཡང་
ཆོག བར་གེགས་མི་འབྱུང་བའི་ཆེད་ད་དུང་སྒོར་བཅུ་བསྣན་པས་ཀྱང་འཐུས། ཡིན་
ནའང་འཕྲིན་ཡིག་གཞན་པ་དེར་ང་ལ་སྔོན་ཤེས་ཀྱི་ཚོར་བ་ཁྱད་པར་ཅན་ཞིག་སྐྱེས། ངས་
ཐད་ཀར་དུ་ཚོར་བ་ནི་ཡང་མོས་གཡོ་སྒྱུ་ཚད་པའི་དུས་ལ་སླེབས་པ་དེ་རེད། ཐེངས་དང་
པོའི་རྗེས་སུ་མོའི་རྣམ་རིག་རབ་ཅིག་གིས་ཇེ་གསལ་དུ་སོང་སྟེ། མོས་ང་དང་ཨ་ཕ་གཉིས་
རིགས་མི་གཅིག་པ་ལམ་སང་རྟོགས། མི་ཚོས་དུང་ཁུང་བསྙམ་ཚར་ལ་ཉེ་དུས། ཨ་མ་སྐད་
ཤུགས་ཆེན་པོས་ངུས། དེ་བས་ཨ་ཞང་མའོ་ལའེ་ཡིས་མོ་བསྐྱོར་ནས་ཤིང་རྟར་བུད་པ་དང་
ལམ་ལ་ཆས། ཁོས་ང་ལ་བཤད་རྒྱུར་ཁྱོད་མི་གཞན་དང་མཉམ་དུ་ཤོག གང་ལྟར་མི་ཞིག་
གིས་ཁྱོད་ཤིང་རྟར་བསྐང་དུ་འཇུག་ངེས། ངས་སྔོན་ལ་ཁྱོད་ཀྱི་ཨ་མ་བསྐྱལ་དགོས་ཟེར།
སྤྱིར་ཡིན་ན་ངས་ཁ་སྒོར་ཐོན་པ་ནི། རེད་ཡ། ཁྱོད་ཀྱིས་མ་གཞིར་ཆང་དམ་གཉིས་སྤྱིར་
འཁྱེར་ཡོང་ན་འགྲིག་སྟེ། ཆང་དམ་གང་གིས་ལྡང་བ་མིན། ཡིན་ནའང་ང་ཚོ་གནས་གང་
དུ་མཆིས་པར་བསམ་བློ་བཏང་བས། ང་ཁོ་ཚོ་སྔོན་ལ་འགྲོར་བཅུག་པ་ཡིན། ཁོ་ཚོས་ང་
ཇི་ལྟར་ཆར་ནང་དུ་བརླན་པར་ཁ་ཡ་མི་བྱེད་ལ། གལ་སྲིད་ང་ལ་གློ་ཚད་འབྱུང་བའི་ནད་
རྟགས་མངོན་ཚེ། ཨ་མས་ཡང་ཧ་ལས་ཤིང་ཧང་སངས་མདོག་བསྟན་ཏེ། ཁོམ་ལོང་འབྲལ་
བར་ངེས།
གང་ལྟར་ངའི་སྣང་ངོར་བྱ་བ་འདི་ཡང་ཡང་འཆར། མི་ཚོས་དུར་ཁུང་དུ་འདམ་བག་
འདེད་པ་དང་རྡེག་པ་མཐོང་ཚེ། ཨ་ན་མ་ན་འདམ་སྐྱ་རྫི་བ་དང་ཡང་ན་ལན་ཀན་སློང་བ་
དང་འདྲ། ངས་དེ་སྐྱིད་པོ་རང་རེད་བསམས་ཏེ། ཉེ་འཁོར་དུ་འཁྱམ་འཁྱམ་ལ་འགྲོ་རྒྱུའི་
བློ་ཐག་བཅད། ངའི་སེམས་སུ་གལ་ཏེ་ང་གྲོང་རྡལ་གྱི་ཕྱོགས་སུ་བསྐྱོད་ན། ཁོ་ཚོ་རྗེས་སུ་
ཆོད་པར་མ་ཟད། ང་ཁོ་ཚོའི་ཤིང་རྟར་སྡོད་དུ་འཇུག་ངེས་རེད། དེ་བས་ང་ལྡོག་ཕྱོགས་སུ་
མི་ནག་གི་དུར་ཁྲོད་བསྙེགས་ནས་ཕྱིན། ང་གསོམ་སྡོང་ཁ་ཤས་ཀྱི་གཤམ་དུ་འབྱོར། དེ་
གར་ཆར་བ་འགྲམས་ཤིང་། ཡུད་ཙམ་རེར་ཆར་ཐིགས་འགའ་ལྟུང་བར་བྱེད། དེ་གར་ངས་
ཁོ་ཚོས་དུས་ནམ་ཞིག་ལ་ལས་མཚམས་འཇོག་པ་དང་། དུས་ནམ་ཞིག་ལ་ཕྱིར་ལྡོག་པ་
མཐོང་ཐུབ། ཅུང་ཙམ་འགོར་རྗེས། ཁོ་ཚོ་ཚང་མ་ལམ་ལ་ཆས། ང་མུ་མཐུད་དུ་སྐར་མ་
གཅིག་རིང་བསྒུགས་ཏེ་ཕྱིར་བུད།
ང་ལམ་ཕྲན་དེད་ནས་མི་འགྲོ་ཀ་མེད་རེད། དེ་མ་གཏོགས་རྩྭ་ཟིལ་གྱིས་ངའི་རྐང་
པ་རློན་པར་གཏང་སྲིད། དེར་བརྟེན་ང་མོའི་ཉེ་སར་བཏུད་པ་ན་ད་གཟོད་མོ་མཐོང་བར་
གྱུར། མོ་དེ་གར་ལངས་ནས། བེར་ནག་ཅིག་གྱོན་པ་དང་། མེ་ཏོག་ཚོམ་བུ་ཞིག་ལ་གཡེང་
འདུག ངས་མཐོང་མ་ཐག་ནས་སུ་ཡིན་པ་ཤེས། མོ་ཚུར་འཁོར་ནས་ང་ལ་ལྟ་དབང་མེད་
པར་མོས་ངོ་ཁེབས་མ་ཕྱིས་བར།
“ཝེ། ཅེ་སུང་།” མོས་དེ་ལྟར་བཤད་པ་དང་སྦྲགས། ལག་པ་ཚུར་བསྲིངས། ངེད་
གཉིས་ཀྱིས་ལག་འཇུ་བྱས།
“ཁྱོད་འདི་གར་ཅི་བྱེད་དུ་འོངས་པ་ཡིན།” ངས་བཤད་རྒྱུར། “ཁྱོད་ཀྱིས་ཨ་མར་
ད་ནས་བཟུང་ཕྱིར་མི་ཡོང་ཞེས་ཁས་བླངས་པ་མིན་ནམ། ངས་ད་དུང་ཁྱོད་ནི་མི་ཀླད་པ་
ཅན་ཞིག་རེད་བསམས་ཡོད།”
“བདེན་ནམ།” མོས་དེ་ལྟར་བཤད་རྗེས། སླར་ཡང་མེ་ཏོག་དེར་བལྟ་རུ་ཕྱིན། མེ
ཏོག་དེ་དག་ནི་སྒོར་མོ་ལྔ་བཅུས་ཀྱང་ཁུགས་མི་སྲིད། ལ་ཤས་ཀྱིས་མེ་ཏོག་ཚོམ་བུ་དེ་ཁོན་
ཏིང་གི་དུར་སར་བཞག་འདུག “ཁྱོད་ཀྱིས་འདི་ལྟར་དྲན་ནམ།” མོས་དེ་ལྟར་བཤད།
“ཡིན་ནའང་ངའི་བློ་ཡུལ་ལས་འདས་པ་ཞིག་མ་རེད།” ངས་བཤད་རྒྱུར། “ངས་
སྔར་ནས་ཤེས་ཡོད། ཁྱོད་ཀྱིས་དོན་དག་ཅི་ཡང་སྒྲུབ་ཕོད། ཁྱོད་ཀྱིས་གཞན་དོན་དུ་སེམས་
ཁུར་གཏན་ནས་མི་བྱེད། མི་གཞན་གྱི་གནས་བབ་ལ་ཁ་ཡ་ཙམ་ཡང་མེད།”
“འོ།” མོས་བཤད་རྒྱུར། “གོ་ཐོབ་ཅི་ཞིག་རེད།” མོས་དུར་སར་ཧྲིག་སྟེ། “དོན་
འདིའི་ཐད་ངས་དགོངས་དག་ཞུས་པ་ཡིན། ཅེ་སུང” ཟེར།
“ཁྱོད་ལའང་གནོང་ཡོད་དམ།" ངས་བཤད་རྒྱུར། “ད་ལྟ་ཁྱོད་ཀྱིས་སྐད་ཆ་བཤད་
ན་ཇེ་གཉོམ་ལ་ཕྱིན་འདུག་པ་ལ་ཨང་། ཡིན་ནའང་ཁྱོད་ཅིའི་ཕྱིར་སླར་ལོག་པ་ཡིན།
ཤུལ་རྫས་གཅིག་ཀྱང་ལུས་མེད། རྣར་མི་འགྲོ་ན་ཁྱོད་སོང་ནས་ཨ་ཞང་མའོ་ལའེ་ལ་དྲིས་
དང་ཆོག”
“ང་ལ་ཅི་ཡང་མི་དགོས།” མོས་དེ་ལྟར་བཤད། མོས་སྔར་བཞིན་དུར་སར་ཧྲིག་
ནས་བསྡད། “ཁོ་ཚོས་ཅིའི་ཕྱིར་ང་ལ་བརྡ་མ་བརྒྱབ་པ་ཡིན་ནམ།” མོས་བཤད་རྒྱུར།
“ངས་ནི་སྟེས་དབང་གིས་ཚགས་པར་ལས་མཐོང་བ་ཡིན། ཤོག་ངོས་ཆེས་རྗེས་མར།
ངས་ནི་སྟེས་དབང་གིས་མཐོང་བ་ཡིན།”
ངས་སྐད་ཆ་ཚིག་གཅིག་ཀྱང་མ་བཤད། ང་ཚོ་དེ་གར་འགྲེངས་ནས་དུར་སར་ཧུར་
རེ་བལྟས། སྐབས་དེར་ངས་རང་དབང་མེད་པར་ཆུང་དུས་ཀྱི་འདས་དོན་རེ་རེ་ཡིད་ལ་
དྲན། ང་ལ་མི་བདེ་བའི་ཚོར་བ་ཞིག་སྐྱེས་ཤིང་། ཅུང་ཟད་སྨྱོ་འབོག་གིས་བཟི་བའི་རྣམ་
པ་ཤར། ཡང་ད་ལྟ་ཨ་ཞང་མའོ་ལའེ་ངེད་ཚང་དུ་སྡོད་རྒྱུ་ཡིན་པའི་གནས་ཚུལ་བློ་ངོར་
འཁོར་བ་དང་། ཁྱིམ་ཚང་གི་དོན་དག་མ་ལུས་ཁོས་ཅི་བཤད་ན་དེ་ཡིན་ལ། དཔེར་ན་ང་
ཆར་བའི་ཁྲོད་རང་ཉིད་གཅིག་པུ་ཡུལ་ལ་ལྡོག་དགོས་པ་དང་མཚུངས།
“ཁྱོད་ཀྱི་རྣམ་རིག་གྲུང་བོ་འདུག་ཨང་། ཨ་ཕ་འདས་མ་ཐག་ལམ་སང་ཕྱིར་ལོག་
པ་རེད། ཡིན་ནའང་ཁྱོད་ཀྱིས་ཕན་ཁེ་ཅི་ཡང་རག་མི་ཐུབ། ཁྱོད་ཀྱིས་གོ་སྐབས་འདིར་
བརྟེན་ནས་ཁ་རོག་གེར་ཁྱིམ་ལ་ལྡོག་ཐུབ་མ་བསམས། ཁྱོད་ཀྱིས་རང་ཉིད་ཀྱི་རྟ་ཁ་དཀྱུ་
མི་ཐུབ་ན། སར་བབས་ནས་རྐང་ཐང་ལ་སོང་ན་འགྲིག” ངས་བཤད་རྒྱུར། “ང་ཚོས་
ཁྱོད་ཁང་བ་གང་དུ་སྡོད་པ་དང་མིང་ལ་ཅི་ཟེར་བའང་མི་ཤེས།” ངས་བཤད་རྒྱུར། “ཁྱོད་
ཀྱིས་ཧ་གོ་སོང་ངམ། ང་ཚོས་ཁྱོད་ཀྱི་མིང་གཏན་ནས་མི་ཤེས། གལ་ཏེ་ཁྱོད་དང་ཁོ་གཞན་
ཡང་ཁོན་ཏིང་བཅས་ས་འོག་ཏུ་འདུག་རྒྱུ་ཟེར་ན། དེས་ཁྱོད་ལ་ཕན་སླེབས་འབྱུང་ཡང་
སྲིད།” ངས་བཤད་རྒྱུར། “ཁྱོད་ཀྱིས་ཧ་གོ་སོང་ངམ།”
“ངས་ཧ་གོ་སོང་།” མོས་བཤད་རྒྱུར། “ཅེ་སུང་།” མོའི་མིག་འབྲས་སྔར་བཞིན་
དུར་སའི་ཕྱོགས་སུ་འཁོར། “གལ་ཏེ་ཁྱོད་ཀྱིས་ཐབས་བཀོད་འཐེན་ནས་མོར་སྐར་མ་
གཅིག་རིང་བལྟ་རུ་འཇུག་ཐུབ་ཚེ། ངས་ཁྱོད་ལ་སྒོར་མོ་ལྔ་བཅུ་སྟེར།”
“ཁྱོད་ལ་སྒོར་མོ་ལྔ་བཅུ་གཏན་ནས་ཡོད་མི་སྲིད།” ངས་དེ་ལྟར་བཤད།
“ཁྱོད་ཀྱིས་ཐུབ་བམ་མི་ཐུབ།” མོས་ང་ལ་ལྟ་ཙམ་ཡང་མི་བྱེད།
“ཁྱེར་ཤོག་དང་ངས་ཅིག་བལྟ།” ངས་བཤད་རྒྱུར། “ང་ཁྱོད་ལ་སྒོར་མོ་ལྔ་བཅུ་ཡོད་
པར་ཡིད་མི་ཆེས།”
ངས་མོའི་ལག་པ་བེར་ནག་ནང་འགུལ་བཞིན་པ་མཐོང་ཐུབ་ལ། དེའི་འཕྲོར་མོས་
ལག་པ་ཡ་གཅིག་ཚུར་བསྲིངས་པ་ན། སྙིམ་པར་དངོས་གནས་སྒོར་མོས་གང་འདུག
དེའི་ཁྲོད་དུ་སེར་མདོག་ཅན་གཉིས་གསུམ་ཤིག་ཀྱང་མཆིས།
ཁོས་ད་དུང་ཁྱོད་ལ་སྒོར་མོ་སྟེར་གྱིན་ཡོད་དམ།” ངས་བཤད་རྒྱུར། “ཁོས་ཁྱོད་
ལ་ག་ཚོད་བསྐུར་སོང་།”
‘ངས་ཁྱོད་ལ་སྒོར་མོ་བརྒྱ་ཐམ་པ་བྱིན་ཆོག” མོས་བཤད་རྒྱུར། “ཅི་འདྲ་རེད།”
“སྐར་མ་གཅིག་གི་རིང་།” ངས་བཤད་རྒྱུར། “དེར་མ་ཟད་ངའི་ངག་བཞིན་བསྒྲུབ་
དགོས། ཁྱོད་ཀྱིས་སྒོར་མོ་སྟོང་གཅིག་བྱིན་ཀྱང་ངས་མོར་ཤེས་སུ་འཇུག་མི་འདོད།”
“ཆོག་གི" མོས་བཤད་རྒྱུར། “ཁྱོད་ཀྱིས་ཅི་བཤད་ན་དེ་ཡིན། སོང་ཞིག ང་ལ་
སྐར་མ་གཅིག་རིང་བལྟར་བཅུག་པས་ཆོག ངས་ཁྱོད་ལ་རེ་བ་གཞན་ཅི་ཡང་མི་འདོན།
ངས་བལྟས་མ་ཐག་ཏུ་ཕྱིར་ལྡོག་རྒྱུ་ཡིན།”
“ག་རེ་སྒོར་མོ་ང་ལ་སྤྲོད་ཅིག” ངས་དེ་ལྟར་བཤད།
“དོན་དག་གྲུབ་ན་ཁྱོད་ལ་སྟེར།” མོས་དེ་ལྟར་བཤད།
“ཁྱོད་ང་ལ་ཡིད་མི་ཆེས་སམ།” ངས་དེ་ལྟར་བཤད།
“མི་ཆེས།” མོས་བཤད་རྒྱུར། “ང་ཁྱོད་ལ་ཆ་རྒྱུས་ཡོད། ངེད་གཉིས་མཉམ་དུ་
འཚར་ལོངས་བྱུང་བ་ཡིན།”
“ཁྱོད་མི་འདི་འདྲས་ད་དུང་གཞན་ཡིད་རྟོན་འཕེར་མིན་ལ་བརྟག་གམ།” ངས་
བཤད་རྒྱུར། “ཆོག་གི” ངས་ཡང་བཤད་རྒྱུར། “ང་འདི་གར་མུ་མཐུད་དུ་བངས་དོན་
མེད། བདེ་མོ་བྱོས།” ངས་ཕར་འགྲོ་བའི་ཚུགས་ཀ་བཏོད།
“ཅེ་སུང་།” མོས་ང་བོས་བྱུང་། དེ་བས་ངས་གོམ་མཚམས་བཞག
“ཅི་རེད།” ངས་འདྲི་རྒྱུར། “སྐད་ཆ་ཡོད་ན་རེམ་མར་ཤོད། ང་བངས་ནས་རློན་
པར་བཏང་ཐལ།”
“འོ་ན།” མོས་བཤད་རྒྱུར། “འདི་ཁྱོད་ལ་བྱིན་པ་ཡིན།” ཕྱོགས་བཞིར་མིའི་གྲིབ་
གཟུགས་ཙམ་ཡང་མི་སྣང་། ང་ཕྱིར་འཁོར་ཏེ་མོའི་སྒོར་མོ་ལེན་པར་སོང་། མོས་སྔར་
བཞིན་ལག་པས་དམ་དུ་བསྡམས་འདུག “ཁྱོད་བསྒྲུབ་སྲིད་དམ།” མོས་དེ་ལྟར་བཤད་
ཞོར། ངོ་ཁེབས་བརྟོལ་ནས་ང་ལ་ཅེར། “ཁྱོད་ཀྱིས་ཁས་བླངས་སོང་ངམ།"”
“ལག་པ་གློད་ཅིག” ངས་བཤད་རྒྱུར། “ཁྱོད་ཀྱིས་མི་སུ་ཞིག་སླེབས་ནས་ངེད་
གཉིས་མཐོང་འདོད་དམ།”
ངས་ལག་པ་ལྷོད་པ་ན། ངས་སྒོར་མོ་རང་ཉིད་ཀྱི་ཨམ་ཕྲག་ཏུ་བཅུག “ཁྱོད་ཀྱིས་
ལོས་བསྒྲུབ། རེད་མ་རེད། ཅེ་སུང་།” མོས་དེ་ལྟར་དྲིས། “གལ་ཏེ་ང་ལ་ཐབས་གཞན་
ཡོད་ཚེ། ང་འདིར་ཡོང་ནས་ཁྱོད་ལ་ཞུ་བ་བྱེད་དོན་མེད།”
“ཁྱོད་ཀྱིས་བཤད་པ་བདེན། ཁྱོད་ཀྱིས་ཀྱང་ཐབས་གཞན་རྙེད་མི་སྲིད།” ངས་
བཤད་རྒྱུར། “ངས་ཁྱོད་ལ་བསྒྲུབ་ཁོ་ཐག་ཡིན། ངས་ཁྱོད་ལ་ཁས་བླངས་པ་མིན་ནམ།
ཡིན་ནའང་ད་ལྟ་ཁྱོད་ཀྱིས་ངས་ཅི་བཤད་ལྟར་དུ་བྱོས་ཤིག”
གང་ཞིག་ཏུ་ང་ལ་ཇི་ལྟར་བསྒུག་དགོས་པའི་རྒྱུ་མཚན་བཤད་རྗེས། ཤིང་རྟ་ཚོང་ཁང་གི་
ཁ་ཕྱོགས་བསྙེགས་ནས་ཕྱིན། ངས་གོམ་པ་མྱུར་ལེན་བྱས་ཏེ། ཁོ་ཚོས་རྟ་དང་འཁོར་ལོ་
གཉིས་སོ་སོར་མ་བཀྲོལ་གོང་སླེབས། ངས་གླ་ཡོན་གྱི་ཁྲ་མ་ཨེ་བརྒྱབ་བམ་ཞེས་དྲིས་པ་
ན། སྦྱིན་བདག་གིས་ད་དུང་བརྒྱབ་མེད་ཟེར། དེ་བས་ངས་བཤད་རྒྱུར་ལྕམ་མོ་ཁང་ཕུ་
སུང་གིས་དངོས་པོ་ཞིག་བརྗེད་སོང་བས། ད་དུང་ཤིང་རྟ་དགོལ་དགོས་རྒྱུ་རེད། དེ་བས་
ཁོ་ཚོས་ང་ཤིང་རྟར་འདུག་ཏུ་བཅུག ཤིང་རྟ་འདེད་མཁན་ནི་མེན་ཁི་རེད། ངས་དུ་
རྐང་སྦོམ་པོ་ཞིག་ཉོས་ནས་ཁོར་དྲངས་པ་ཡིན། ང་ཚོས་ཤིང་རྟར་ཁ་ལོ་བསྐྱུར་ནས་སྐོར་
བ་ཡང་ཡང་བརྒྱབ་མཐར། སྲང་གཞུག་གི་ནམ་ཟླ་མག་མོག་ཏུ་གྱུར་ཅིང་། སུས་ཀྱང་ཁོ་
ཡིན་པ་མི་ཤེས་པའི་ཚད་ལ་སླེབས། སྐབས་དེར་མེན་ཁི་ཡིས་བཤད་རྒྱུར། ཁོས་ཤིང་རྟ་
ཕྱིར་ཚོང་ཁང་ལ་སྤྲོད་དགོས། ངས་བཤད་རྒྱུར། ཅུང་ཙམ་ནས་ངས་ཁོར་ད་དུང་དུ་རྐང་
ཞིག་ཉོས་ཆོག དེ་བས་ངེད་གཉིས་ཀྱིས་ཤིང་རྟ་སྲང་ཆུང་ཞིག་ཏུ་བསྐོར་བ་དང་། ང་
ལྷས་ར་བརྒྱུད་ནས་ཁང་བར་འཛུལ། སྒོ་ཁྱམས་སུ་ངས་འགྲོ་མཚམས་བཞག་པ་ན། ཨ་
མ་དང་ཨ་ཞང་མའོ་ལའེ་གཉིས་ཀྱིས་ཐོག་ཁང་དུ་ཁ་བརྡ་བྱེད་པ་ཐོས། དེ་བས་ང་ཕྱིར་
འཁོར་ནས་ཇ་ཁང་དུ་སོང་། ཁོན་ཏིང་ཆུང་བ་དང་པན་ཅི་གཉིས་དེ་གར་མཆིས་ལ། ཏི
ཨར་ཞུ་ཡིས་ཁོ་ཚོར་བལྟས་འདུག ངས་བཤད་རྒྱུར་ཨ་མས་ཁོན་ཏིང་འབོད་ཀྱིན་འདུག
དེ་བས་ངས་མོ་པང་ནས་ཁང་བའི་ནང་ཕྱིན། ངས་ཨ་ཞང་མའོ་ལའེ་ཡི་ཆར་ལྭ་རྙེད་
ཅིང་། དེ་མོའི་ལུས་སྟེང་དུ་གཡོགས། ངས་མོ་པང་ནས་སྲང་ཆུང་གི་ཤིང་རྟར་བསྡད་
རྗེས། མེ་ཁི་ལ་མེ་འཁོར་ས་ཚུགས་སུ་འགྲོ་བར་བསྐུལ། ཁོ་ཤིང་རྟ་ཚོང་ཁང་གི་སྒོ་མདུན་
བརྒྱུད་པར་ཞེད་སྣང་སྐྱེས་པས། ང་ཚོ་སྲང་གཞུག་བསྐོར་ནས་མི་འགྲོ་ཐབས་མེད་བྱུང་།
སྐབས་དེར་ངས་ཁའེ་ཏི་སྲང་མདོའི་གློག་སྒྲོན་གྱི་གཤམ་དུ་འགྲེང་བ་མཐོང་། ངས་མེན་
ཁི་ལ་ཤིང་རྟ་ལམ་མཐའ་དང་ཉེ་བར་བསྐོར་རྒྱུ་དང་། ངས་མྱུར་དུ་རྒྱུགས་ཟེར་དུས།
རྟ་ལ་ལྕག་གིས་ཕྲོབས་ཞེས་གདམས། སྐབས་དེར་ངས་ཁོན་ཏིང་ཆུང་བའི་ཆར་ལྭ་ཕུད་
ཅིང་། མོ་ཤིང་རྟའི་སྒེའུ་ཁུང་ལས་ཡར་བཀྱགས། ཁའེ་ཏི་ཡིས་མོ་མཐོང་བ་ན་ཚུར་
མཆོང་རྒྱུའི་སྟ་གོན་བྱས།
‘ལྕག་གིས་ཕྲོབས། མེན་ཁི།” ངས་དེ་ལྟར་བཤད་པའི་མུར། མེན་ཁི་ཡིས་རྟ་ལ་
ལྕག་གིས་གཞུས་པ་དང་། ང་ཚོ་མྱུར་སྐྱོབ་རླངས་འཁོར་ཞིག་དང་འདྲ་བར་མོའི་རྩིབ་ནས་
རྒྱང་སེར་བཏང་། “ད་ལྟ། ཁྱོད་མྱུར་དུ་མེ་འཁོར་ལ་བུད། འདི་ཁྱོད་ཀྱིས་ཁས་བླངས་པ་
ཡིན།” ངས་དེ་ལྟར་བཤད། ཤིང་རྟའི་ཕྱི་སྒེའུ་ལས་ངས་མོ་ང་ཚོའི་རྗེས་སུ་འདེད་ཅི་ཐུབ་
བྱེད་པ་མཐོང་། “ད་དུང་ཕྲོབས།” ངས་དེ་ལྟར་བཤད། “ང་ཚོ་ཕྱིར་ཁྱིམ་ལ་འགྲོ།” ང་
ཚོས་ལམ་མདོ་དཀྱོགས་དུས་མོ་སྔར་བཞིན་འདུར་རྒྱུག་བྱེད་ཅིང་མཆིས།
ཉིན་དེའི་དགོང་མོར། ངས་སྒོར་མོ་ཡང་བསྐྱར་ཐེངས་ཤིག་བརྩིས་ཏེ་ཉར་ཚགས་
བྱས་པ་ན། སེམས་ལ་སྤྲོ་བ་མི་ཟད་པ་ཞིག་སྐྱེས། ངའི་སེམས་སུ། ད་ཐེངས་ཁྱོད་ཀྱིས་ངའི་
བཟང་ངན་ཤེས་སོང་སྙམ། ངའི་སེམས་སུ་ད་ལྟ་ཁྱོད་ཀྱིས་ལོས་ཤེས་ཏེ་གལ་སྲིད་ཁྱོད་ཀྱིས་
ངའི་བྱ་བར་བར་ཆད་བཟོས་ན་ང་ཁ་རོག་ལ་འདུག་མི་བཟོད། ངའི་ཡིད་ཀྱི་དགུ་ལའང་
མ་ཤར་བ་ནི་མོ་ཁ་དན་ཚིག་ལ་མ་གནས་པར་ཐེངས་དེའི་མེ་འཁོར་ལ་བསྡད་ནས་ཕྱིན་
མེད། འདི་ནི་སྐབས་དེར་ངས་བུད་མེད་ལ་རྒྱུས་ལོན་བྱས་པ་མི་འདང་བས་ལན། སྐབས་
དེར་ང་ལ་གླེན་ཞད་ཆེན་པོ་འདྲེས་འདུག་སྟེ། བུད་མེད་ཀྱིས་ཅི་བཤད་ན་དེ་བདེན་པར་
བརྩིས་པ་རེད། རྒྱུ་མཚན་ནི་ཉིན་གཉིས་པའི་ཞོགས་པར་ཁྱོད་ཀྱིས་དོན་དག་ཅི་བྱུང་བ་
ཤེས་སམ། མ་གཞིར་མོ་ཐད་ཀར་ཚོང་ཁང་བསྙེགས་ནས་ནང་དུ་སླེབས། ཡིན་ནའང་
མོའི་བྱ་སྤྱོད་ཚད་ལས་མ་འདས་ཤིང་། ངོ་ཁེབས་གཡོགས་ཏེ་མི་སུར་ཡང་ཚིག་གཅིག་
ཀྱང་མ་ཁྲོལ། དེ་ནི་གཟའ་སྤེན་པའི་ཞོགས་པ་ཞིག་རེད། རྒྱུ་མཚན་ནི་ང་ཚོང་ཁང་དུ་
ཡོད། མོ་བྲེལ་སྟབས་ཀྱིས་ཚོང་ཁང་རྒྱབ་རོལ་གྱི་ངའི་མདུན་ཅོག་གི་སར་འབྱོར།
“རྫུན་རྐྱལ།” མོས་བཤད་རྒྱུར། “རྫུན་རྐྱལ།”
“ཁྱོད་སྨྱོས་སོང་ངམ།” ངས་བཤད་རྒྱུར། “ཁྱོད་ཀྱིས་ཅི་ཞིག་བྱེད་ཀྱིན་ཡོད། ཁྱོད་
ཇི་ལྟར་འདིར་སླེབས་པ་ཡིན་ནམ།” མོས་ཁ་གདང་རྩིས་བྱས་པར། ངས་ལམ་སང་བཀག་
པ་ཡིན། “ཁྱོད་ཀྱིས་ང་ལ་བར་ཆད་ཐེངས་གཅིག་བཟོས། དེའི་ཁར་ངའི་བྱ་བ་འདིའང་
གཡུག་ན་འདོད་དམ། གལ་སྲིད་ཁྱོད་ལ་སྐད་ཆ་བཤད་རྒྱུ་ཡོད་ན། ངེད་གཉིས་མུན་རུབ་
རྗེས་གནས་གང་ཞིག་ཏུ་འཕྲད་ཆོག ཁྱོད་ལ་དོན་དུ་བཤད་རྒྱུ་ཅི་ཞིག་ཡོད།” ངས་
བཤད་རྒྱུར། “ངས་ཁས་བླངས་པའི་དོན་དག་ཅི་ཞིག་མ་བསྒྲུབས་སམ། ངས་ཁྱོད་ལ་སྐར་
མ་གཅིག་རིང་བལྟ་རུ་འཇུག་ཟེར་བ་ཡིན། ངས་ཁྱོད་ལ་བལྟ་རུ་མ་བཅུག་གམ། ཨིན།
ཁྱོད་ཀྱིས་མ་མཐོང་ངམ།” མོ་དེ་གར་འགྲེངས་ནས་ང་ལ་ཅེར་ཞིང་། འདར་ནད་བྱུང་བ་
བཞིན་ལག་ཟུང་དམ་དུ་བསྡམས་ཤིང་ལུས་པོ་འདར་སིག་སིག་བྱེད། ཡང་ན་གཟའ་ཕོག་
པ་དང་ཡང་མཚུངས། “ངས་ཁས་བླངས་པའི་དོན་དག་ཚང་མ་བསྒྲུབས་ཟིན།” ངས་
བཤད་རྒྱུར། “ ཁྱོད་ནི་ད་གཟོད་ཤོབ་རྐྱལ་རེད། ཁྱོད་ཀྱིས་ང་ལ་མེ་འཁོར་དེར་བསྡད་
ནས་འགྲོ་རྒྱུ་ཟེར། ཁྱོད་བསྡད་དམ། ཁྱོད་ཀྱིས་ཁས་བླངས་པ་མིན་ནམ། གལ་ཏེ་ཁྱོད་ཀྱིས་
སྒོར་མོ་དེ་ཕྱིར་ལེན་འདོད་ཚེ། ཁྱོད་ཀྱིས་རེ་བ་ཅི་ཡང་མ་བཅངས་ན་བཟང་།” ངས་
བཤད་རྒྱུར། “གལ་ཏེ་ཁྱོད་ཀྱིས་ང་ལ་བྱིན་པ་སྒོར་མོ་སྟོང་གཅིག་ཡིན་དུ་ཆུགས་ཀྱང་།
ཁྱོད་ཀྱིས་ད་དུང་ང་ལ་སེམས་གཏིང་ནས་ཅི་ཞིག་ཆད་ཡོད་པ་མ་རེད་དམ། ངས་ཉེན་
ཁ་ཅི་ཞིག་འཁུར་དགོས་པ་ཁྱོད་ཀྱིས་ལོས་ཤེས། གལ་ཏེ་མེ་འཁོར་ཐེངས་བཅུ་བདུན་པ་
བཏང་ཤུལ་དུ་ཁྱོད་སྔར་བཞིན་འདི་གར་ཡོད་པ་མཐོང་བའམ་ཐོས་པར་གྱུར་ཚེ།” ངས་
བཤད་རྒྱུར། “ངས་ཨ་མ་དང་ཨ་ཞང་མའོ་ལའེ་གཉིས་ཀར་གཏུག་རྒྱུ་ཡིན། དེའི་འཕྲོར།
ཁྱོད་རྒས་ནས་ཤི་རུང་ཁོན་ཏིང་ཆུང་བར་འཕྲད་པའི་བསམ་པ་མ་བཅངས།” མོ་དེ་གར་
འགྲེངས་ནས་ང་ལ་ཅེར་ཞིང་། ལག་ཟུང་ཕར་སྣོལ་ཚུར་སྣོལ་བྱས།
“ཁྱོད་ངོ་མས་གཏེ་བོ་ཞིག་རེད།” མོས་བཤད་རྒྱུར། “ཁྱོད་ངོ་མས་གཏེ་བོ་ཞིག་
རེད། ”
“ཆོག་གི” ངས་བཤད་རྒྱུར། “ཁྱོད་ཀྱིས་ཇི་ལྟར་བཤད་ཀྱང་ཆོག ངའི་སྐད་ཆར་
མཉམ་ཞོག གསལ་བོར་ཉོན། གལ་ཏེ་མེ་འཁོར་ཐེངས་བཅུ་བདུན་པར་མ་བསྡད་ན།
ངས་ཁོ་ཚོར་གཏུག་རྒྱུ་ཡིན།”
མོ་སོང་ཤུལ་དུ། ངའི་སེམས་པ་བདེ་ལ་རབ་ཅིག་བབ། ངའི་སེམས་སུ། རྗེས་མར་
ཁྱོད་ཀྱིས་ངའི་ཁ་ལ་ཡོང་བའི་ཟ་མ་ཕྱིར་འཕྲོག་རྒྱུ་ཟེར་ན་བསམ་བློ་ཡག་པོ་གཏོང་དགོས་
སྙམ། སྐབས་དེར་ང་ད་དུང་བྱིས་པ་ཞིག་ཡིན། མི་གཞན་གྱིས་ཇི་ལྟར་བཤད་ན། ང་དེའི་
ཁ་རྒྱུག་ལ་འགྲོ་བར་མོས། དེའི་རྗེས་སུ། ངས་བསམ་ཤེས་སོང་། དེར་མ་ཟད། ངས་བཤད་
པ་ལྟར། ངས་བལྟས་ན་ང་རང་ཉིད་ལ་མི་གཞན་གྱི་སྐྱོར་མ་ཅི་ཡང་མི་མཁོ། ངས་རང་
མགོ་རང་གིས་འཁྱོངས་ཐུབ། ང་དུས་ནམ་ཡང་དེ་ལྟར་ཡིན། ད་ལྟ་དཀའ་ཁག་ཡོད་ཚད་
བརྒལ་ཚར་བ་མ་རེད་དམ། སྐབས་དེར་ངས་གློ་བུར་ངང་ཏི་ཨར་ཞུ་དང་ཨ་ཞང་མའོ་ལའེ་
གཉིས་དྲན་པ་དང་། ཁའེ་ཏི་ཡིས་ཏི་ཨར་ཞུ་ཡི་བློ་དགུག་སྲིད་པ་ཡིད་ལ་ཤར། ཨ་ཞང་
མའོ་ལའེ་འདི། ཁྱོད་ཀྱིས་ཁོར་སྒོར་མོ་བཅུ་ཐམ་པ་བྱིན་ཚེ། ཁོར་ཅི་ཞིག་ལས་སུ་བཅུག་
ཀྱང་རུང་། ཡིན་ནའང་ང་འདི་གར་ཡོད། ཐ་ན་ཚོང་ཁང་རལ་པོ་འདི་དང་ཁ་བྲལ་ཏེ་
རང་ཉིད་ཀྱི་ཨ་མར་བདག་སྐྱོང་ཡང་བྱར་མི་ནུས། མོས་བཤད་པ་ནང་བཞིན། གལ་ཏེ་
ལྷ་ཆེན་གྱིས་ཁྱོད་ཚོའི་ཁྲོད་ཀྱི་གཅིག་ཁྲིད་པ་ཡིན་ན། ངས་ལྷ་ཆེན་གྱིས་ཁྱོད་ཁོ་ན་ཤུལ་
དུ་བསྐྱུར་ཞིང་། ང་ལ་བརྟེན་ས་ཞིག་ཡོད་པར་བཀའ་དྲིན་ཞུ་དགོས། དེ་བས་ངས་བཤད་
རྒྱུར། ཧིན། ལས་དབང་གིས་ང་ཐག་རིང་འགྲིམ་མི་ཐུབ་པ་ཐག་གིས་བཅད་འདུག ཆེས་
རིང་ན་ཚོང་ཁང་དེ་རེད། དེ་བས་ཁྱེད་ལ་ང་མཁོ་དུས་བཙལ་ནས་མི་རྙེད་པའི་སེམས་
ཁུར་མེད། ཁྱིམ་ནོར་ཅུང་ཙམ་ལས་ལྷག་མེད་རུང་། དེར་སྲུང་མཁན་གྱི་མི་ཞིག་ལོས་
དགོས། རེད་མ་རེད།
དེར་བརྟེན། ང་ཁྱིམ་ལ་ལོག་མ་ཐག་ཏི་ཨར་ཞུ་ལ་མཉམ་བཞག་ནས་བསྡད། ངས་
ཏི་ཨར་ཞུ་ལ་མོར་མཛེ་ནད་བྱུང་འདུག་ཅེས་ལབ་པ་ཡིན། ངས《དམ་པའི་གསུང་རབ》
བཙལ་ཏེ་མོར་མི་ཞིག་གི་ལུས་སྟེང་ནས་ཤ་རུལ་ལེབ་མོ་ལེབ་མོ་མར་ལྷུང་བའི་ཚན་པ་
དེ་བཏོན། ངས་མོར་བཤད་རྒྱུར་གལ་ཏེ་མོའམ་པན་ཅིའམ་ཡང་ན་ཁོན་ཏིང་ཆུང་བས་
མོར”ལྟ་ཙམ་བྱས་ཚེ། ཁོ་ཚོར་ལམ་སང་མཛེ་ནད་འགོ་བར་འགྱུར་ངེས། འདི་ལྟར། ངས་
བྱ་བ་ཐམས་ཅད་བཀོད་སྒྲིག་གིས་འདང་སོང་བསམས། ཡིན་ནའང་ཉིན་ཞིག་ང་ཁྱིམ་
ལ་ལོག་པའི་དུས། པན་ཅི་ཡིས་སྐད་འགྲགས་བཀོལ་བ་མཐོང་། ཁོས་ས་སྒོར་གནམ་
སྒོར་བྱས་ཏེ། སུ་ཡིས་ཀྱང་ཁོ་ལྷོད་ལ་འབབ་ཏུ་འཇུག་མི་ཐུབ། ཨ་མས་བཤད་རྒྱུར། འོ་ན།
འདྲུད་ལྷམ་དེ་ཁོར་བྱིན་ཅིག ཏི་ཨར་ཞུ་ཡིས་སྐད་ཆ་དེ་མ་གོ་ཁུལ་བྱས། ཨ་མས་སླར་
ཡང་དེ་སྐད་བཤད། སྐབས་དེར་ངས་བཤད་རྒྱུར། ང་སོང་ནས་འཁྱེར་ཡོང་ཆོག འདི་
ལྟར་ཀུ་ཅོ་བརྒྱབ་ན་ངས་དངོས་གནས་བཟོད་ཐབས་མི་འདུག ངས་རྒྱུན་དུ་གླེང་དོན། ང་
མི་འདི་བསྲན་ཚུགས་ཐུབ་པ་ཅན་ཞིག་ཡིན། ང་ལ་རེ་བ་མཐོན་པོ་མེད། ངས་ཁོ་ཚོའི་ས་
ནས་རང་ལ་ཅི་ཞིག་འཐོབ་འདོད་ཀྱི་ཧམ་པ་ག་ལ་བཅངས། ཡིན་ནའང་ངས་ཚོང་ཁང་
རལ་པོ་ཞིག་ཏུ་ཉིན་གང་བོར་ལས་ཀ་ལས་རྗེས། ད་ལྟ་ཞེ་ལྷོད་ལ་བབས་ནས་བདེ་བདེ་
སྐྱིད་སྐྱིད་ངང་ནུབ་འཚལ་ཐུན་གཅིག་འཐུང་ན་ལོས་ཀྱང་ཆོག དེར་བརྟེན་ངས་བཤད་
རྒྱུར། ཆོག་གི ང་སོང་ནས་འདྲུད་ལྷམ་འཁྱེར་ཡོང་། ཡིན་ནའང་ཏི་ཨར་ཞུ་ཡིས་བྲེལ་
བྲེལ་འཚུབ་འཚུབ་ངང “ཅེ་སུང” ཞེས་བོས་བྱུང་།
དེ་བས་ངའི་སེམས་ལ་འོད་འཁྱུགས་པ་བཞིན། ངས་གློ་རྡེག་ལ་ཅི་ཞིག་བྱུང་བ་
རྟོགས། ཡིན་ནའང་དོན་གྱི་མཐིལ་རྟོགས་པའི་ཆེད་ང་སོང་ནས་འདྲུད་ལྷམ་བླངས་ཤིང་།
ཁྱེར་ཡོང་བ་ཡིན། དངོས་གནས་ངའི་ཚོད་དཔག་ལས་བརྒལ་མི་འདུག ཁོས་འདྲུད་ལྷམ་
མཐོང་མ་ཐག་སྔར་བས་ཀྱང་བརྒྱལ་ལ་ཁད་བྱས། ཨ་ན་མ་ན་ང་ཚོས་ཁོ་བཤའ་རྒྱུ་ཡིན་པ་
འདྲ། དེར་བརྟེན་ངས་ཏི་ཨར་ཞུ་བཙིར་ནས་དོན་དངོས་ཁས་ལེན་དུ་བཅུག་པ་དང་། དེའི་
འཕྲོས་སུ་ཨ་མར་དོན་དག་མ་ལུས་ཇི་བཞིན་དུ་བསྒྲོན། ཕྱིས་སུ། ང་ཚོས་མོ་མལ་ཁྲིའི་
སྒང་ལ་བསྐྱལ་པ་ཡིན། དོན་དག་རེ་ཞིག་ཞི་འཇགས་སུ་གྱུར་པའི་སྐབས་དང་བསྟུན།
ངས་ཏི་ཨར་ཞུ་ལ་གོ་སྐོན་བྱས་དོན། མོས་ངེས་པར་ལྷ་ཆེན་ལ་གུས་འདུད་ཞུ་དགོས་པ་
རྟོགས་དགོས། གང་ལྟར། གུས་འདུད་ཀྱི་འདུ་ཤེས་ཅུང་ཟད་ལྡན་པར་མངོན། མི་ནག་ཅིག་
ལ་མཚོན་ན་མ་གཞི་ནས་བླང་བྱ་མཐོན་པོ་འཛིན་རྒྱུ་གར་ཡང་མ་མཆིས། མི་ནག་དག་
གཡོག་པོར་བཀོལ་ན་དཀའ་ལས་འདི་འདྲ་ཡོད་དེ། ཉི་མ་རིང་ཚེ། ཁོ་ཚོའི་རྔ་མ་ཇེ་སྦོམ་
ལ་འགྲོ་ཞིང་། ཐ་ན་བདག་པོའི་ཁར་ཡང་གཏན་ནས་མི་ཉན། ཁོ་ཚོས་ད་དུང་ཁྱིམ་ཚང་
འདིའི་བདག་པོ་ནི་ཁོ་ཚོ་ཡིན་པར་འདོད་སྲིད།
“ངས་འདྲི་འདོད་པ་ནི། སྙིང་རྗེ་བའི་སྲས་མོ་ཆུང་ཆུང་གིས་མོའི་བྱིས་པར་བལྟས་ན།
མི་འགྲིག་པ་ཅི་ཞིག་མཆིས།" ཏི་ཨར་ཞུ་ཡིས་བཤད་རྒྱུར། “གལ་ཏེ་སྐུ་ཞབས་ཅེ་སུང་
ད་དུང་འཚོ་གཞེས་ཡོད་རྒྱུ་ན། དོན་དག་འདི་འདྲ་མིན་པ་ཐག་གིས་ཆོད།”
“ཡིན་ནའང་སྐུ་ཞབས་ཅེ་སུང་ད་ལྟ་འཇིག་རྟེན་ཕྱི་མར་མཆིས།” ངས་བཤད་
རྒྱུར། “ཁྱོད་ཀྱིས་ང་མིག་ནང་ལ་བཞག་མེད་པ་ངས་ཤེས་ཡོད། འོན་ཏེ་ལྕམ་མོས་བཀའ་
བསྒོས་པ་ཡིན་ན་ཁྱོད་ཀྱིས་ཀྱང་མཉན་ལོས་དགོས། ཁྱོད་ཀྱིས་འདི་ལྟར་མོར་སུན་གཙེར་
བཟོས་ཚེ། མི་འགྱང་བར་མོའང་དུར་ས་བསྙེགས་ནས་འགྲོ་ངེས། སྐབས་དེར་སླེབས་དུས་
ཁང་བ་འདི་ཡང་ཁྱོད་ཚོ་མི་ནག་སྤྲང་པོ་དག་ལ་དབང་རྒྱུ་རེད། ཁྱོད་ཀྱིས་ཤོད་དང་། ཁྱོད་
ཀྱིས་ཅིའི་ཕྱིར་གླེན་པ་ཀན་ལ་མོ་མཐོང་དུ་བཅུག་པ་ཡིན།”
“ཅེ་སུང་། གལ་ཏེ་ཁྱོད་མི་ཞིག་ཡིན་པའི་དབང་དུ་བཏང་ན། ཁྱོད་ནི་མི་གདུག་རྩུབ་
ཅན་ཞིག་རེད།” མོས་བཤད་རྒྱུར། “ངས་ལྷ་ཆེན་ལ་བཀའ་དྲིན་ཞུ་དགོས། རྒྱུ་མཚན་ནི་
ང་ལ་ཁྱོད་ལས་སྙིང་རྗེ་ཡོད། སྙིང་རྗེ་དེ་མི་ནག་གི་སྙིང་རྗེ་ཡིན་དུ་ཆུགས་དང་།”
“མ་མཐར་ཡང་ང་ནི་སྐྱེས་པ་ཕོ་ཞིག་ཡིན། ངས་ནམ་ཡང་ཁྱིམ་ཚང་གི་ཕྱེ་སྒམ་
གཏམས་སུ་བཅུག་ཡོད།” ངས་བཤད་རྒྱུར། “ངས་ཁྱོད་ལ་བཤད། གལ་སྲིད་དོན་དག་
དེ་འདྲ་ད་དུང་ཐེངས་གཅིག་ལ་བྱུང་ཚེ། ཁྱོད་ཀྱིས་ཁྱིམ་འདིའི་གོ་རེ་བཟའ་རྒྱུ་སེམས་ལ་
མ་དྲན།”
དེར་བརྟེན་ངས་ཐེངས་གཉིས་པར་མོ་རིག་དུས། ངས་མོར་བཤད་རྒྱུར། གལ་སྲིད་
མོ་ད་དུང་ཡང་ཏི་ཨར་ཞུ་ཡི་ལྟག་སྒོ་དེ་བརྒྱུད་ཚེ། ཨ་མས་ཏི་ཨར་ཞུ་སྒོར་འཕུད་རྒྱུ་རེད་
ལ། པན་ཅི་ཅེ་ཁི་སུན་ལ་བསྐྱལ་ཏེ། རང་ཉིད་ཀྱིས་ཁོན་ཏིང་ཆུང་བ་ཁྲིད་ནས་གཞན་
ཡུལ་འགྲིམ་དགོས་ཟེར་བ་ན། མོས་མིག་ཆེ་ཆེར་གདངས་ནས་ང་ལ་ཡུན་རིང་བོར་ཅེར།
ཉེ་འཁོར་དུ་ལམ་སྒྲོན་བཀར་མེད། དེ་བས་ངས་མོའི་ངོ་གདོང་གསལ་བོར་མཐོང་ཐབས་
བྲལ། ཡིན་ནའང་མོས་ང་ལ་བལྟས་འདུག་པ་ཚོར་ཐུབ། ང་ཚོ་ཆུང་དུས། མོ་དོན་དག་ག་
གེ་མོའི་ཆེད་དུ་ཁོང་ཁྲོ་ལངས་ཀྱང་ཅི་བྱ་གཏོལ་བྲལ་དུ་ལུས་པའི་ཚེ། མོའི་ཡ་མཆུ་ནམ་
ཡང་འདི་ལྟར་འདར་ཙམ་འདར་ཙམ་བྱེད། མོའི་ཡ་མཆུ་འདར་ཙམ་བྱས་པས། མོའི་སོ་
སྒོ་མང་ཙམ་ཕྱི་རུ་མངོན། ཐོག་ཐག་ཀུན་ཏུ་མོར་གཡོ་འགུལ་དབེན་ལ། རྡོ་བའི་ཀ་བ་ཇི་
བཞིན། ཐ་ན་ཤ་འགུལ་རྒྱུག་ཙམ་ཡང་མ་མཆིས། མོའི་ཡ་མཆུ་གོང་ནས་གོང་དུ་བརྫེས་པ་
ལས། མོའི་སོ་སྒོ་ཇེ་མང་ནས་ཇེ་མང་དུ་མཐོང་བ་ལས། སྐད་ཆ་ཚིག་གཅིག་ཀྱང་བཤད་
མ་བྱུང་། མཇུག་མཐར་མོའི་ངག་ལས་ཚིག་འདི་ཐོན།
“འོ་ན། སྒོར་མོ་ག་ཚོད་དགོས།”
“ཨིན། གལ་ཏེ་ཤིང་རྟའི་སྒེའུ་ཁུང་ལས་ཐེངས་གཅིག་ལ་བལྟས་ན་སྒོར་མོ་བརྒྱ་
བབས་ཚེ། འོ་ན་” ངས་དེ་ལྟར་བཤད། གང་ལྟར་ཐེངས་དེའི་རྗེས་སུ། མོའི་བྱ་སྤྱོད་
ཇེ་ཡག་ལ་རབ་ཅིག་ཕྱིན། ཐེངས་ཤིག་ཁོ་ནར། མོས་དངུལ་ཁང་གི་རྩིས་ཐོར་བལྟ་རྒྱུ་ཡིན་
ཟེར་བ་མ་གཏོགས།
“དངུལ་འཛིན་གྱི་རྒྱབ་ལོགས་མ་ལུས་སུ་ཨ་མའི་མིང་རྟགས་ཡོད་པ་ངས་ལོས་
ཤེས།” མོས་བཤད་རྒྱུར། “ཡིན་ནའང་ངས་དངུལ་ཁང་གི་རྩིས་ཐོར་བལྟས་ན་འདོད། ང་
རང་ངོས་ནས་དངུལ་འཛིན་དེ་དག་གང་དུ་སོང་བར་བལྟ་དགོས།”
“དེ་ནི་ཨ་མའི་སྒེར་དོན་རེད།” ངས་བཤད་རྒྱུར། “གལ་ཏེ་ཁྱོད་ཀྱིས་མོའི་སྒེར་
དོན་ལ་ཞིབ་བཤེར་བྱེད་པའི་དབང་ཆ་ཡོད་འདོད་ན། ངས་དེ་ལུགས་མོར་ཇི་བཞིན་
དུ་བཤད་ཆོག ཁྱོད་ཀྱིས་དངུལ་འཛིན་དེ་དག་མི་གཞན་གྱིས་སྒེར་སྤྱོད་བྱས་པ་དང་།
ཁྱོད་ཀྱིས་རྩིས་ཐོར་བལྟ་རྒྱུ་ཡིན་ཟེར། རྒྱུ་མཚན་ནི་ཁྱོད་མོར་ཡིད་ཆེས་མེད་པའི་
རྟགས་རེད།”
མོས་ཅི་ཡང་མ་བཤད་ལ། སྔར་བཞིན་ཁ་མལ་དུ་བསྡད། ཡིན་ནའང་ངས་ཐོས་ཐུབ་
པ་ནི་མོའི་སེམས་ཁོང་ནས་ཁྱོད་མི་འདི་གཏེ་བོ་རེད་གཏེ་བོ་རེད་གཏེ་བོ་ཁོ་ན་རེད་ཅེས་
སྨྲ་བ་དེའོ། །
“ཁྱོད་ཀྱིས་སྐད་ལ་བཀྱགས་ནས་ཤོད་དང་འགྲིག” ངས་བཤད་རྒྱུར། “ངེད་གཉིས་
བར་ལ་ལྟ་ཚུལ་ཅི་ཞིག་ཡོད་པ། དུས་སྔ་མོ་ནས་གསང་བ་གང་ཡང་མེད། ཁྱོད་ཀྱིས་སྒོར་
མོ་ཕྱིར་བསླང་འདོད་པ་ལོས་ཡིན།”
“ཉོན་དང་། ཅེ་སུང་།” མོས་བཤད་རྒྱུར། “ཁྱོད་ཀྱིས་ང་ལ་ཉོག་བཤད་མ་རྒྱག
ངས་ད་ལྟ་བཤད་པ་ནི་མོའི་དོན་དག་ཡིན། ངས་མོར་བལྟ་རྒྱུའི་རེ་བ་འདོན་པ་མིན། གལ་
ཏེ་སྒོར་མོས་མི་འདང་ན། ངས་ཟླ་རེར་ད་དུང་ལྷག་མ་ཁ་ཤས་བསྐུར་ཆོག གལ་ཏེ་ཁྱོད་
ཀྱིས་ཁས་བླངས་ནས་མོར་འདི་ནི་ཁྱོད་ཀྱིས་སྒྲུབ་ནུས་པ་ཡིན། མོར་ཅ་ག་རེ་གཉིས་
ཉོས། མོར་བདག་སྐྱོང་ལེགས་པོ་བྱོས། དོན་ཕྲན་འདི་དག་ངས་སྒྲུབ་མི་ཕོད་ལ། གཞན་
གྱིས་ཀྱང་ང་ལ་གོ་སྐབས་སྟེར་མི་སྲིད། ཡིན་ནའང་ཁྱོད་ཀྱིས་ང་ལ་རོགས་རམ་མི་
བྱེད་པ་ཐག་གིས་ཆོད། ཁྱོད་ལ་བྱམས་སྙིང་རྗེ་ཟེར་བ་གཏན་ནས་མེད། ཉོན་དང་།” མོས་
བཤད་རྒྱུར། “གལ་ཏེ་ཁྱོད་ཀྱིས་ཐབས་བཀོད་འཐེན་ནས་ཨ་མས་ང་ལ་ཁོན་ཏིང་སྤྲོད་དུ་
བཅུག་ཚེ། ངས་ཁྱོད་ལ་སྒོར་མོ་སྟོང་གཅིག་སྟེར།”
“ ཁྱོད་ཀྱིས་སྒོར་མོ་སྟོང་གཅིག་གཏན་ནས་འཁྱེར་ཡོང་མི་ཐུབ།” ངས་བཤད་
རྒྱུར། “ ཁྱོད་ཀྱིས་རྫུན་གཏམ་པ་ངས་ལོས་ཤེས།
“ཡོད། ང་ལ་ཡོད། ང་ལ་ཡོད་སྲིད། ངས་བཙལ་ཆོག ”
“ཁྱོད་ཀྱིས་ཇི་ལྟར་བཙལ་རྒྱུ་ཡིན་པ་ང་ལ་ཁྲིགས་ཁྲིགས་ཡིན།” ངས་བཤད་རྒྱུར།
“དེ་སྔར་ཁྱོད་ཀྱིས་ཁོན་ཏིང་ཆུང་བ་བཙས་པའི་དཔེ་ལྟར། རྗེས་མར་མོ་འཚར་ལོངས་
བྱུང་ན་” སྐབས་དེར་མོས་དངོས་གནས་ང་ལ་བརྒྱག་རྒྱུ་རེད་འདོད། འོན་ཀྱང་ཕྱིས་
སུ་མོས་ཅི་ཞིག་བྱ་རྒྱུ་ཡིན་པ་ང་ལ་ཆ་མ་འཚལ། མཚམས་ཤིག་ལ། མོ་ནི་གཅུས་གཟེར་
གཅུས་ནས་ལམ་སང་གས་ཧྲིག་ཏུ་འགྲོ་ཉེན་པའི་རྩེད་ཆས་ཤིག་དང་མཚུངས།
“འོ། ང་སྨྱོས་སོང་།” མོས་བཤད་རྒྱུར། “ང་དངོས་གནས་སྨྱོས་འདུག ངས་མོ་
འཁྲིད་རྒྱུ་མིན། ཁྱོད་ཚོས་མོ་སྙོར་སྐྱོང་བྱོས་དང་། ངས་ཅི་ཞིག་དྲན་གྱིན་འདུག་གམ། ཅེ་
སུང་།” མོས་དེ་ལྟར་བཤད་ཞོར། ངའི་དཔུང་བར་དམ་དུ་འཇུས། མོའི་ལག་པ་ཚ་ཞིང་
སྲེག་ལ། གཉན་ཚད་རྒྱས་པ་དང་འདྲ། “ཁྱོད་ཀྱིས་མོར་བདག་སྐྱོང་གང་ལེགས་བྱ་རྒྱུ་
ཡིན་ཞེས་ཁས་ལོངས་དང་། མོ་ནི་ཁྱོད་ཀྱི་ཚ་མོ་རེད། ཁྱོད་ལ་ཤ་ཁྲག་གི་འབྲེལ་བ་ཡོད།
ང་ལ་ཁས་ལོངས་དང་། ཅེ་སུང་། ཁྱོད་ཀྱི་མིང་ཡང་ཨ་ཕ་དང་གཅིག་པ་གཅིག་རྐྱང་མ་
ཡིན་ནམ། གལ་སྲིད་ཁོའི་མདུན་སར་ཡོད་ཚེ། ངས་ཐེངས་གཉིས་ལ་ཞུ་བ་བྱེད་དགོས་
སམ། ཧིན། ཐ་ན་ཐེངས་གཅིག་ཀྱང་མི་དགོས།”
“རེད་ཡ།” ངས་བཤད་རྒྱུར། “ངའི་ལུས་སྟེང་ན་དངོས་གནས་ཨ་ཕ་དང་འདྲ་ས་
རེ་གཉིས་མཆིས། ཁྱོད་ཀྱིས་ངས་ཇི་ལྟར་བྱ་འདོད་པ་ཡིན།” ངས་བཤད་རྒྱུར། “པང་
ཁེབས་ཤིག་དང་གོམ་ཁྲིད་འཁོར་ཆུང་ཞིག་ཉོའམ། ཁྱོད་ཀྱི་སྡུག་བསྔལ་མཐའ་དག་
ངས་བྱས་པ་ག་ལ་ཡིན།” ངས་བཤད་རྒྱུར། “ངས་ཐེག་པའི་ཉེན་ཁ་ཁྱོད་ལས་ལྡབ་འགྱུར་
གྱིས་ཆེ། རྒྱུ་མཚན་ནི་གང་ལྟར་ཁྱོད་ལ་གཞུག་འདང་བརྒྱུག་རྒྱུ་ཅི་ཡང་མེད། དེར་བརྟེན།
གལ་ཏེ་ཁྱོད་ཀྱིས་རེ་བ་ཅི་ཞིག་བཟུང་ཚེ་”
“རེད།” མོས་དེ་ལྟར་བཤད། སྐབས་དེར་མོ་དགོད་སྒྲ་ཐག་གེར་གྱུར་པ་དང་དུས་
མཚུངས་སུ་ཤེད་ཤུགས་གང་ཡོད་ཀྱིས་དགོད་སྒྲ་གནོན་ཅི་ཐུབ་བྱས། “རེད་ཡ། གང་ལྟར་
ང་ལ་གཞུག་འདང་ཅི་ཡང་མེད།” མོས་དེ་ལྟར་བཤད་ཞོར། ངག་ལས་ཕ་ཕུ་ཡི་སྒྲ་ཡ་
མཚན་ཞིག་ཕྱུང་ལ། ལག་ཟུང་གིས་རང་མཆུ་བཀབ། “ཅི་ཡང ཅི་ཡང་ཅི་ཡང་
མེད།" མོས་དེ་ལྟར་བཤད།
“ཆོག་གི” ངས་བཤད་རྒྱུར། “ད་མི་དགོད་པར་གྱིས།”
“ང་ལ་དགོད་འདོད་མེད།” མོས་དེ་ལྟར་བཤད་པ་དང་། ལག་ཟུང་གིས་རང་ཉིད་
ཀྱི་མཆུ་ཏོ་བཀབ། “འོ། ལྷ་ཆེན་ཡ། འོ། ལྷ་ཆེན་ལགས།”
“ང་འགྲོ་རན་སོང་།” ངས་བཤད་རྒྱུར། “གཞན་གྱིས་ང་འདི་གར་ཡོད་པ་མཐོང་
མི་འོས། ཁྱོད་ད་ལྟ་ང་ཚོའི་གྲོང་རྡལ་དང་ཁ་འབྲལ་བར་གྱིས། ཐོས་སམ།”
“ཅུང་ཙམ་སྒུགས་དང་།” མོས་དེ་ལྟར་བཤད་ཅིང་། ངའི་དཔུང་བ་དམ་དུ་
བསྡམས། “ངས་དགོད་མཚམས་བཞག་པ་ཡིན། ད་དགོད་མི་སྲིད། འོ་ན་ཁྱོད་ཀྱིས་ང་ལ་ཁས་
བླངས་པ་རེད་དམ། ཅེ་སུང་།” མོས་དེ་ལྟར་བཤད། མོས་ང་ལ་ཧྲིག་འདུག་པ་ཚོར་བྱུང་།
ཨེན་ཙམ་མ་གཏོགས་ངའི་གདོང་ལ་འབྱར་ཐུབ་པའི་སྣང་བ་སྐྱེས། “ཁྱོད་ཀྱིས་ཁས་
བླངས་སམ། ཨ་མ་སྒོར་མོ་དེ་གལ་ཏེ་ཁོན་ཏིང་ལ་དུས་ནམ་ཞིག་མཁོ་ཚེ
གལ་ཏེ་ངས་དངུལ་འཛིན་ཁྱོད་ལ་བསྐུར་ཚེ། ངེས་གཏན་གྱི་འཚོ་བའི་ཁ་གསབ་ལས་
གཞན། ཁྱོད་ཀྱིས་མོར་སྟེར་སྲིད་དམ། ཁྱོད་ཀྱིས་མི་གཞན་ལ་བཤད་ངེས་སམ། ཁྱོད་ཀྱིས་
བྱིས་པ་གཞན་དང་འདྲ་བར་མོར་ཡང་དགོས་ངེས་ཀྱི་འཚོ་བའི་ཉེར་སྤྱད་ཅི་རིགས་བྱིན་
ན་ཆོག་གམ།”
“ལོས་ཆོག” ངས་བཤད་རྒྱུར། “གལ་ཏེ་ཁྱོད་ཀྱིས་ངའི་ཁར་མཉན་ན། ཁྱོད་ཀྱིས་
ངའི་བསྒོས་པ་ལྟར་དུ་བསྒྲུབ་ཚེ།”
སྐབས་དེར། ཨར་གྱིས་ཞྭ་མོ་ལེགས་པར་གྱོན་ཏེ། མདུན་གྱི་ཚོང་སྒྲོམ་དུ་སླེབས།
ཁོས་བཤད་རྒྱུར། “ང་ལའོ་ཅེ་སི་ཚང་ལ་སོང་ནས་ཟ་མ་སྟབས་བདེ་ཞིག་བཟའ་རྒྱུ་ཡིན།
ངས་བལྟས་ན་ང་ཚོར་ཁྱིམ་ལ་ལྡོག་པའི་ཁོམ་ལོང་མི་འདུག”
“ཁྱོད་ཀྱིས་ང་ཚོར་ཁོམ་ལོང་མི་འདུག་ཟེར་དོན་ཅི་ཡིན།” ངས་དེ་ལྟར་བཤད།
“འཁྲབ་སྟོན་རུ་ཁག་གིས་གྲོང་རྡལ་དུ་ལྟད་མོ་སྟོན་གྱིན་མཆིས། འཁྲུགས་ཆ་ཧ་
ཅང་དོད་པོ་རེད།” ཁོས་བཤད་རྒྱུར། “ཁོ་ཚོས་དེ་རིང་ལྟད་མོ་སྟོན་གྲངས་ཇེ་མང་ལ་
བཏང་འདུག ཚང་མས་ལས་ཀ་སྔ་ལས་བྱས་ཏེ། ལྟད་མོའི་རྗེས་ཆོད་པར་བྲེལ་བ་ལངས་
ཡོད། དེར་བརྟེན་ང་ཚོ་ལའོ་ཅེ་སི་ཡི་ཟ་ཁང་ལ་སོང་ནས་ཟ་མ་སྟབས་བདེ་ཞིག་ཟོས་
པས་ཆོག”
“འོ་ཡ།” ངས་བཤད་རྒྱུར། “གང་ལྟར་དེ་ནི་ཁྱོད་ཀྱི་ཕོ་བ་རེད། ཁྱོད་ཀྱིས་ཚོང་
དོན་དུ་དཀའ་ལས་མྱང་འདོད་ན། ང་ལ་བསམ་འཆར་ཅི་ཡང་མེད།”
ངས་བལྟས་ན་ཁྱོད་ཀྱིས་དུས་ནམ་ཡང་ཚོང་དོན་དུ་དཀའ་ལས་མྱང་འདོད་མི་
འདུག” ཁོས་དེ་ལྟར་བཤད།
“ཅེ་སུང་ཁང་ཕུ་སུང་གི་ཚོང་ལས་མ་གཏོགས།” ངས་དེ་ལྟར་བཤད།
དེར་བརྟེན་ང་ཚོང་ཁང་གི་ལྟག་རྒྱབ་ལ་སོང་ནས་འཕྲིན་ཡིག་དེའི་ཁ་ཕྱེ་བའི་ཚེ།
ང་ལ་མཚར་སྣང་སྐྱེས་སུ་བཅུག་པ་ནི་འཕྲིན་ཡིག་དེར་སྦྲག་ཁང་གི་བསྐུར་ཐོ་ཞིག་ལས་
དངུལ་འཛིན་མེད་པའོ། །རེད་ཡ། སྐུ་ཞབས་ལགས། བུད་མེད་ཚོར་ཡིད་རྟོན་གང་ཡང་
མ་མཆིས། ངས་མོའི་ཆེད་དུ་ཉེན་ཁར་མ་འཛེམས་ཤིང་། ཐ་ན་ཨ་མས་མོ་ལོ་གཅིག་རེར་
ཐེངས་གཉིས་རེ་ཙམ་ལ་ཕྱིར་ལྡོག་པའི་གནས་ཚུལ་རྟོགས་པར་ཡང་ཁ་ཡ་མ་བྱས་པ་སྨོས་
ཅི་དགོས། ལྡོག་སྟེ་ཨ་མར་རྫུན་གཏམ་དགོས་མོད། འོན་ཀྱང་ཁྱོད་ལ་ཐོབ་པའི་དྲིན་ལན་
ནི་འདི་འདྲ་རེད།
ངས་བལྟས་ན། མོ་སོང་ནས་སྦྲག་ཁང་ལ་འདི་ལྟར་བརྡ་ཐིངས་པར་མི་འགྱུར་གྲང་།
ཁོན་ཏིང་མ་གཏོགས་པའི་མི་གཞན་ལ་དངུལ་འཛིན་ལེན་པའི་དབང་ཆ་མེད། མོས་ཅི་
མི་སྙམ་པའི་ངང་ཞི་མོ་ལོ་ཆུང་དེ་འདྲར་སྒོར་མོ་ལྔ་བཅུ་བྱིན་སོང་། ང་ལ་མཚོན་ན་ཕོ་ལོ་
ཉེར་གཅིག་མ་ལོངས་གོང་སྒོར་མོ་ལྔ་བཅུ་ཕར་ཞོག ཐ་ན་མཐོང་ཡང་མ་མྱོང་། ཉིན་རྒྱུན་
གྱི་ཕྱི་དྲོར་བྱིས་པ་གཞན་དག་ལ་ལས་ཀ་ཅི་ཡང་མེད། གཟའ་སྤེན་པའི་ཉིན་གང་བོར་
རྩེད་མོར་གཡེང་ཆོག ཡིན་ནའང་ང་ཚོང་ཁང་ལ་སོང་ནས་ལས་ཀ་ཙག་ཙིག་ལ་འཇུ་
དགོས། ངས་བཤད་པ་མིན་ནམ། མོ་ལྟར་ང་ཚོས་མི་ཤེས་ས་ནས་རང་གི་བྱིས་པར་སྒོར་མོ་
བྱིན་ན། ད་དུང་མོར་བདག་སྐྱོང་གང་ལེགས་བྱེད་པའི་རེ་བ་འཛིན་ཐུབ་བམ། ངས་སྔར་
ནས་བཤད་པ་ཡིན། མོ་ཡང་ཁྱོད་ནང་བཞིན། ཁྱིམ་ཚང་གཅིག་ནས་སྐྱེས་ཤིང་། སློབ་གསོ་
གཅིག་མཐུན་དུ་མྱངས་པ་རེད། ངའི་སེམས་སུ། ཁོན་ཏིང་ཆུང་བར་ཅི་ཞིག་མཁོ་ཚུལ། ཨ་
མར་ཁྱོད་ལས་ཀྱང་གསལ་ཆ་ཆེ་ངེས། ཁྱོད་ལ་ཐ་ན་རང་ཁྱིམ་ཟེར་བའང་མེད། “གལ་ཏེ་
ཁྱོད་ཀྱིས་མོར་སྒོར་མོ་སྟེར་འདོད་ཚེ།” ངས་བཤད་རྒྱུར། “ཁྱོད་ཀྱིས་ཨ་མར་བསྐུར་བས་
འཐུས། མོར་ཐད་ཀར་དུ་མ་བྱིན་ན་བཟང་། ཁྱོད་ཀྱིས་ཟླ་རེ་གཉིས་བགོར་ན་ང་ཉེན་ཁར་
ཐེངས་རེ་གཏད་རྒྱུ་ཟེར་ན། ཁྱོད་ཀྱིས་ངའི་བཀོད་སྒྲིག་ལ་མཉན་དགོས། དེ་མིན་དོན་དག་
འདི་མི་གླེང་བར་ཞུ།”
ངས་བྱ་བ་དེ་བསྒྲུབ་ལ་ཉེ་བའི་སྐབས་སུ—གལ་ཏེ་ཨར་གྱིས་སྐད་ཆ་དེ་ལྟར་
བཤད་མ་ཐག་ང་རིངས་མོར་སྲང་ལ་ཉུག་ནས་ཟུར་གཉིས་དང་སྐར་ལྔ་ཅན་གྱི་མགྱོགས་
ཟས་ངན་ངོན་ཞིག་རྔམ་ཟ་བྱ་རྒྱུ་རེད་འདོད་ན། དེ་ནི་ཁོའི་ནོར་འཁྲུལ་ཆེན་པོར་བརྩི་
བར་རིགས། ང་ནི་ཙན་དན་དམར་པོའི་སྒྲོག་ཙེའི་སྟེང་རྐང་བ་འགྱོག་པའི་སྦྱིན་བདག་
ཆེན་མོ་མིན་ནའང་། གཞན་གྱིས་ང་ལ་ཚོང་ཁང་ཆུང་ཆུང་འདིར་གླ་ཆ་ཉུང་ཙམ་སྤྲད་དེ།
གལ་སྲིད་ལས་ཚོགས་གྲོལ་རྗེས་ཚུལ་མཐུན་གྱི་འཚོ་བ་རོལ་པར་ཡང་ཇུས་གཏོགས་བྱས་
ཚེ། ངས་འཚོ་ཚིས་སྐྱོང་ཐབས་གཞན་ཞིག་བཙལ་བར་ངེས། ངས་རང་ཉིད་ལ་བརྟེན་
ཆོག་ཆོག་ཡིན། ང་ལ་གཞན་གྱི་ཙན་ཅོག་གིས་རང་ཉིད་ཀྱི་རྐང་བ་ལྗིབས་དགོས་དོན་
མེད། ཏག་ཏག་ལ་ངས་བྱ་བ་དེ་བསྒྲུབ་ལ་ཉེ་བའི་སྐབས་སུ། ངས་ཡང་ལག་སྣེའི་དོན་དག་
མ་ལུས་བསྐྱུར་ཏེ། ཕར་བརྒྱུགས་ནས་སྐེ་ཚིགས་དམར་པོ་ཅན་གྱི་ཞིང་པ་དབུལ་པོ་ཞིག་
ལ་སྒོར་ཟུར་གཅིག་ཅན་གྱི་འཛེར་མའམ་ཡང་ན་ཅ་ག་ཆུང་ངུ་གཞན་ལེན་དགོས་བྱུང་།
སྐབས་དེར་ཨར་གྱིས་ཁ་ནང་ལ་བག་ལེབ་བསྲེས་མ་ཞིག་རྫོང་ཞོར་ཕྱིར་ལྡོག་བཞིན་
མཆིས་སྲིད། གནད་འགག་གི་དུས་དེར་ངས་དངུལ་འཛིན་སྟོང་པ་ཚང་མ་སྤྱད་ཟིན་པ
རྟོགས། ངས་དྲན་བྱུང་། མ་གཞིར་ངས་དངུལ་འཛིན་སྟོང་པ་མང་པོ་ལེན་རྩིས་ཡོད་མོད།
ད་ནི་འཕྱིས་འདུག འདི་མཚམས་སུ་ངས་མགོ་བོ་དགྱེ་མ་ཐག ཁོན་ཏིང་ཆུང་བ་ཚུར་
ཡོང་བ་མིག་ལམ་དུ་ཐོགས། མོ་རང་ལྟག་སྒོ་ནས་འཛུལ་འོངས་པ་རེད། ངས་མོས་ཡེ་པོ་
རྒན་པར་ང་ཡོད་མེད་འདྲི་བ་ཐོས། ངས་མྱུར་བ་མྱུར་དུ་དངོས་པོ་འཐེན་སྒམ་དུ་བསྡུས་
རྗེས། ཁ་དམ་པོར་བརྒྱབ།
མོ་སྒྲོག་ཙེའི་འགྲམ་དུ་སླེབས། ངས་ཆུ་ཚོད་འཁོར་ལོར་ལྟ་ཙམ་བྱས།
“ཁྱོད་ཕྱིར་སོང་ནས་ཟ་མ་ཟོས་སམ།” ངས་བཤད་རྒྱུར། “ད་ལྟ་དུས་ཚོད་བཅུ་
གཉིས་པ་རེད། ངས་ད་སོ་མར་ཅོང་བརྡ་གྲག་པ་གོ་སོང་། ཁྱོད་སྨྱོ་རྒྱུག་སྟེག་ནས་ཡོང་བ་
ལོས་ཡིན།”
“ང་དྲོས་ཇ་འཐུང་གི་མི་འགྲོ།” མོས་བཤད་རྒྱུར། “དེ་རིང་ང་ལ་འཕྲིན་ཡིག་ཅིག་
སླེབས་པ་ཨེ་བདེན།”
“ཁྱོད་ཀྱིས་འཕྲིན་ཡིག་ལ་སྒུག་པ་ཡིན་ནམ།" ངས་བཤད་རྒྱུར། “ཁྱོད་ལ་ད་དུང་
ཡིག་ངོ་ཆོད་པའི་དགའ་རོགས་ཡོད་དམ།"
“ ཨ་མས་བསྐུར་བའི་འཕྲིན་ཡིག་རེད།” མོས་བཤད་རྒྱུར། “ཨ་མས་ང་ལ་བྲིས་
པའི་འཕྲིན་ཡིག་ཡོད་དམ།” མོས་ང་ལ་ཅེར་ནས་བསྡད།
“འཕྲིན་ཡིག་གཅིག་ནི་ཨ་མར་བྲིས་པ་རེད།” ངས་བཤད་རྒྱུར། “ངས་ཁ་མ་
ཕྱེ། ཁྱོད་ཀྱིས་མོས་དབྱེ་བར་སྒུགས་དང་། ངས་བསམས་ན། མོས་ཁྱོད་ལ་བལྟ་རུ་འཇུག་
ངེས།”
“ཁྱོད་ཀྱིས་ང་ལ་ཤོད་དང་། ཅེ་སུང་།” མོས་དེ་ལྟར་བཤད་ཅིང་། ངའི་བྱ་བྱེད་ལ་ཁ་
ཡ་གཏན་ནས་མི་བྱེད། “ངའི་འཕྲིན་ཡིག་ཡོད་དམ་མེད།"
“ཁྱོད་འདིར་ཅི་ཞིག་མ་ཉན་ཐལ།” ངས་བཤད་རྒྱུར། “ངས་ཁྱོད་སུ་ཞིག་གི་ཆེད་
དུ་འདི་ལྟའི་འཚབ་འཚུབ་བྱེད་པ་མཐོང་མ་མྱོང་། ཕལ་ཆེར་མོས་ཁྱོད་ལ་སྒོར་མོ་བསྐུར་
པར་སྒུག་པ་འདྲ།”
“མོས་ང་ལ་བཤད་མྱོང་”མོས་བཤད་རྒྱུར། “ཁྱོད་ལ་བཀའ་དྲིན་ཆེ། ཅེ་སུང་།”
མོས་བཤད་རྒྱུར། “ངའི་འཕྲིན་ཡིག་ཡོད་དམ་མེད།”
“ ཁྱོད་དེ་རིང་སློབ་གྲྭར་སོང་བ་བཟང་།" ངས་བཤད་རྒྱུར། “དེ་ནི་ཁོ་ཚོས་ཁྱོད་ལ་
བཀའ་དྲིན་ཆེ་ཞུ་སྲོལ་ཁྲིད་པའི་གནས་རེད་ཨང་། ཅུང་ཙམ་སྒུགས་དང་། ངས་སྔུན་ལ་ཉོ་
བདག་ཚོར་སྣེ་ལེན་བྱས་རྗེས།”
ང་ཕར་སོང་ནས་འགྲུལ་བར་སྲི་ཞུ་བསྒྲུབས། ང་ཕྱིར་འཁོར་བའི་ཚེ། མོ་ངའི་མཐོང་
ལམ་དུ་མི་སྣང་། མོ་སྒྲོག་ཙེའི་རྒྱབ་ལོགས་སུ་བསྐུངས་འདུག ང་རེམ་མར་བརྒྱུགས་
ནས་ཕྱིན། ང་མགྱོགས་སྟབས་སྒོས་སྒྲོག་ཙེའི་ལྟག་གར་བསྐོར་བ་དང་། མོའི་ལག་པ་ནས་
འཛིན་དུས་མོས་ལག་པ་འཐེན་སྒམ་ནས་ཚུར་སྐུང་བ་དང་ཁེལ། ངས་མོའི་ལག་ཚིགས་
སྒྲོག་ཙེའི་སྟེང་ལ་བརྡབས་ཏེ། མོས་ལག་པ་གློད་མ་ཐག འཕྲིན་ཡིག་ཚུར་ཕྲོགས་
པ་ཡིན།
“ཁྱོད་ཀྱིས་བརྐུ་འདོད་དམ། ཁྱོད་ཀྱིས་རྐུས་བྱ་འདོད་དམ།” ངས་དེ་ལྟར་བཤད།
“འཕྲིན་ཡིག་ང་ལ་བྱིན།” མོས་བཤད་རྒྱུར། “ཁྱོད་ཀྱིས་ཁ་ཕྱེ་འདུག འཕྲིན་
ཡིག་ང་ལ་བྱིན། ངས་ཁྱོད་ལ་ཞུ་བ་བྱེད། ཅེ་སུང་། དེ་ང་ལ་བྲིས་པ་རེད། ངས་ཡིག་ཤུབས
སྟེང་གི་མིང་ཡིག་རིག་སོང་།”
ངས་ཁྱོད་ལ་རྨེད་ཐག་གིས་གཞུ་དགོས་འདུག” ངས་བཤད་རྒྱུར། “ཁྱོད་ལ་སྤྲད་
རྒྱུ་དེ་རྨེད་ཐག་ཡིན་ན་འགྲིག ཁྱོད་ཀྱིས་ངའི་ཅ་ལག་གློངས་པ་རེད་ཨང་།”
“ནང་དུ་སྒོར་མོ་ཡོད་དམ་མེད།” མོས་དེ་ལྟར་བཤད་པ་དང་། ལག་པ་ཚུར་
བསྲིངས་ནས་བསླངས། “མོས་ང་ལ་སྒོར་མོ་བསྐུར་རྒྱུ་ཡིན་ཟེར། མོས་ཁས་བླངས་ཡོད།
ག་རེ་སྒོར་མོ་ང་ལ་བྱིན།”
“ཁྱོད་ལ་སྒོར་མོས་ཅི་བྱེད་དམ།” ངས་དེ་ལྟར་བཤད།
“མོས་ང་ལ་སྒོར་མོ་བསྐུར་ཟེར།” མོས་བཤད་རྒྱུར། “ཁྱོད་ཀྱིས་སྒོར་མོ་ང་ལ་སྟེར་
རོགས། ཅེ་སུང་། ད་ཐེངས་ཁྱོད་ཀྱིས་ང་ལ་བྱིན་ན། རྗེས་མ་ནས་བཟུང་ངས་ཁྱོད་ལ་ཅི་
ཡང་སློང་མི་སྲིད།”
“ཁྱོད་མ་བྲེལ་དང་། ངས་ཁྱོད་ལ་སྤྲོད་ངེས།” ངས་དེ་ལྟར་བཤད་པའི་མུར། འཕྲིན་
ཡིག་དང་དངུལ་འཛིན་གཉིས་ཁྱེར་འོངས་ཏེ། དེའི་ཁྲོད་འཕྲིན་ཡིག་གཅིག་པུ་མོར་སྤྲད་
པ་ཡིན། མོས་ལག་པ་ཚུར་བསྲིངས་ནས་དངུལ་འཛིན་ལེན་རྩིས་བྱེད་པ་ལས། འཕྲིན་
ཡིག་དེར་མིག་ཟུར་ཙམ་ཡང་འཕངས་མ་སོང་། “ཁྱོད་ཀྱིས་ཐོག་མར་མིང་རྟགས་དགོད་
དགོས།” ངས་དེ་ལྟར་བཤད།
“སྒོར་མོ་ག་ཚོད་བསྐུར་ཡོད་དམ།” མོས་དེ་ལྟར་བཤད།
“ཁྱོད་ཀྱིས་འཕྲིན་ཡིག་ལ་ལྟོས་དང་།” ངས་བཤད་རྒྱུར། “འཕྲིན་ཡིག་ནང་
གསལ་བོར་བྲིས་ཡོད་ངེས།"
མོས་བྲེལ་སྟབས་ཀྱིས་འཕྲིན་ཡིག་ལ་བལྟ་མགོ་བརྩམས་ཤིང་། མིག་བཤེར་ལན
གཉིས་གསུམ་རིང་བལྟས་ཚར།
“འཕྲིན་ཡིག་ནང་བྲིས་མི་འདུགག" མོས་དེ་ལྟར་བཤད་རྗེས། མགོ་བོ་ཡར་དགྱེ་བ་
དང་། འཕྲིན་ཡིག་དེ་སར་གཡུགས། “ག་ཚོད་བསྐུར་འདུག”
“བཅུ་ཐམ་པ།” ངས་དེ་ལྟར་བཤད།
“བཅུ་ཐམ་པའམ།” མོས་མིག་ཟུང་ཆེར་བགྲད་ནས་ང་ལ་ཅེར།
“ཁྱོད་ཀྱིས་བཅུ་ཐམ་པ་བླངས་ཚེ་མགུ་གང་ན་ཆོག” ངས་བཤད་རྒྱུར། “ཁྱོད་
བྱིས་པ་ལྟིག་ཕྲུག་ཅིག་ལ། གློ་བུར་སྒོར་མོ་མཁོ་བ་ཇི་ལྟར་བྱུང་བ་ཡིན་ནམ། དོན་དུ་ཅི་
ཞིག་བྱ་རྩིས་ཡོད།”
“བཅུ་ཐམ་པ་ཟེར་རམ།” མོས་དེ་ལྟར་བཤད། ཚུགས་ཀ་དེ་ནི་གཉིད་བཤད་སྟེག་
པ་དང་མཚུངས། “བཅུ་ཐམ་པ་ལས་མེད་དམ།” མོས་ལག་པ་བསྲིངས་ཐེངས་གཅིག་
གིས་དངུལ་འཛིན་འཕྲོག་རྩིས་བྱས། “ཁྱོད་ཀྱིས་ཤོབ་མ་གཏམ།” མོས་བཤད་རྒྱུར། “ཁྱོད་
རྐུན་མ་རེད།" མོས་སླར་ཡང་བཤད་རྒྱུར། “ཁྱོད་རྐུན་མ་རེད།"
“ ཁྱོད་ཀྱིས་འཕྲོག་འདོད་དམ། ཁྱོད་ཀྱིས་འཕྲོག་རྒྱུ་ཡིན་ནམ།" ངས་དེ་ལྟར་བཤད་
ཞོར། མོ་ཕར་དེད།
“དངུལ་འཛིན་ང་ལ་བྱིན་དང་།” མོས་བཤད་རྒྱུར། “དེ་ང་ལ་དབང་བ་ཡིན། མོས་
ང་ལ་བསྐུར་བ་རེད། ངས་བལྟ་དགོས། ངས་ངེས་པར་བལྟ་དགོས།”
“ཁྱོད་ཀྱིས་བལྟའམ།” ངས་དེ་ལྟར་བཤད་ཞོར་མོ་དམ་དུ་བཟུང་། “ཁྱོད་ཀྱིས་
ཐབས་ཤེས་ཅི་ཞིག་དགོལ་རྩིས་ཡིན།”
“ཁྱོད་ཀྱིས་ང་ལ་བལྟ་རུ་ཆུགས་དང་། ཅེ་སུང་།” མོས་བཤད་རྒྱུར། “ངས་ཁྱོད་ལ
ཞུ་བ་བྱེད། རྗེས་མ་ནས་བཟུང་ངས་ཁྱོད་ལ་ཅི་ཡང་སློང་མི་དཔེ།”
“ཁྱོད་ཀྱིས་ངས་རྫུན་གཏམ་པར་འདོད་དམ། ཨེ་རེད།” ངས་བཤད་རྒྱུར། “དེས་ན་
ངས་ཁྱོད་ལ་བལྟ་རུ་མི་འཇུག”
“ཡིན་ནའང་སྒོར་མོ་བཅུ་ཐམ་པས་ག་ལ་ཚད།” མོས་བཤད་རྒྱུར། “མོས་ང་ལ་
བཤད་མྱོང་མོས་བཤད་མྱོང་ཅེ་སུང་། ངས་ཁྱོད་ལ་ཞུ་བ་བྱེད། ཞུ་བ་བྱེད། ཞུ་བ་
བྱེད། ང་ལ་འགྲོ་སྒོ་ཁ་ཤས་བུད་ཡོད། ང་ལ་མི་མཁོ་རང་དབང་བྲལ། ཁྱོད་ཀྱིས་ང་ལ་བྱིན་
དང་། ཅེ་སུང་། ཁྱོད་ཀྱིས་ང་ལ་ཅི་བྱེད་དུ་བཅུག་ཀྱང་ཆོག”
“ཁྱོད་ཀྱིས་ང་ལ་ཤོད་དང་། ཁྱོད་ལ་སྒོར་མོ་འདི་འདྲས་མཁོ་བ་ཅི་ཡིན།”
“ང་ལ་ཧ་ཅང་མཁོ་གལ་ཆེ།” མོས་དེ་ལྟར་བཤད་པ་དང་། མིག་ཟུང་གིས་ང་
ལ་ཅེར་ནས་བསྡད། ཡིན་ནའང་གློ་རྡེག་ལ་མོས་ང་ལ་མི་ལྟ་ཞིང་། མིག་འབྲས་ལའང་
གཡོ་འགུལ་དབེན། ངས་མོས་རྫུན་སྒྲིག་བཞིན་པ་རྟོགས། “ངས་གཞན་ལ་དོམ་ཆད་
ཡོད།” མོས་བཤད་རྒྱུར། “ངས་དོམ་གཞལ་དགོས། དེ་རིང་མ་འཇལ་ན་མི་ཉན།”
“སུ་ལ་ཆད་པ་ཡིན།” ངས་དེ་ལྟར་བཤད། མོས་ལག་ཟུང་ཕར་ཚུར་བསྣོལ། མོས་
བློ་རིག་བསྒྲིམས་ནས་རྫུན་སྒྲིག་བཞིན་པ་ངས་རྟོགས་ཐུབ། “ཁྱོད་ཀྱིས་ཚོང་ཁང་ག་གེ་
མོར་ཆད་པ་ཨེ་ཡིན།” ངས་བཤད་རྒྱུར། “སྐད་ཆ་འདི་འདྲ་ཁྱོད་ཀྱིས་བཤད་དགོས་དོན་
མེད། ངས་གྲོང་རྡལ་གྱི་ཚོང་ཁང་ཡོད་ཚད་པོར་བརྡ་ཐིངས་སུ་བཅུག་ཡོད། གལ་ཏེ་ཁྱོད་
ཀྱིས་རྗེས་མར་ཡང་ཆད་ལ་འཇོག་ཐུབ་ཚེ། ངས་ཁྱོད་ཁས་བླངས་པ་ཡིན།”
“བུ་མོ་ཞིག་ཡིན།” མོས་བཤད་རྒྱུར། “བུ་མོ་ཞིག་ཡིན། ངས་མོར་ཆད་ཡོད། ངས་
མོར་སྐྱིན་པ་སྟེར་དགོས། ཅེ་སུང་། སྒོར་མོ་ང་ལ་བྱིན་དང་། ངས་ཁྱོད་ལ་ཞུ་བ་བྱེད། ཁྱོད་
ཀྱིས་ང་ལ་ཅི་བྱེད་དུ་བཅུག་ཀྱང་ཆོག ང་ལ་སྒོར་མོ་འདི་མ་དགོས་ས་མི་འགྲོ། ཨ་མས་
ཁྱོད་ལ་ད་དུང་བསྐུར་ངེས། ངས་མོར་འཕྲིན་ཡིག་བྲིས་ནས་ཁྱོད་ལ་བསྐུར་དུ་འཇུག
དུས་ཕྱིས་སུ་ངས་མོར་ཅི་ཡང་སློང་མི་སྲིད། འཕྲིན་ཡིག་ལ་བལྟས་ཟིན། ཅེ་སུང་། ངས་
ཁྱོད་ལ་ཞུ་བ་བྱེད། ང་ལ་སྒོར་མོ་འདི་ངེས་པར་མཁོ།”
“ཐོག་མར་ཁྱོད་ཀྱིས་ང་ལ་སྒོར་མོ་འདི་ངེས་པར་མཁོ་བའི་རྒྱུ་མཚན་ཤོད་དང་།
དེ་ནས་ངས་ཇི་ལྟར་བྱ་རྒྱུའི་ཐག་གཅད་ཆོག” ངས་བཤད་རྒྱུར། “ཤོད་ཡ།” མོ་དེ་གར་
འགྲེངས་ནས་ལག་ཟུང་གིས་ཤམ་ལྭའི་སྟེང་འཕུར་འཕུར་བྱེད། “འོ་ན།” ངས་བཤད་
རྒྱུར། “གལ་ཏེ་ཁྱོད་ཀྱིས་སྒོར་མོ་བཅུ་ཐམ་པ་ཉུང་གི་བསམས་ན། ང་སོང་ནས་ཁྱོད་ཀྱི་
རྨོ་མོར་སྤྲད་ཆོག དེ་ལྟར་ན་ཁྱོད་ཀྱིས་ཅི་ཞིག་འབྱུང་བ་ལོས་ཤེས། གལ་ཏེ་ཁྱོད་ལ་སྒོར་
མོ་ཡོད་པ་བདེན་ན། བཅུ་ཐམ་པ་འདི་ལ་སེམས་ཐོགས་དོན་གཏན་ནས་མེད་”
མོ་དེ་གར་འགྲེངས་ཏེ། མིག་ཟུང་མར་འཁོར་ནས་ཐང་གཅལ་ལ་ཅེར་བ་དང་། ཁ་
ནས་ཤབ་ཤུབ་ཅི་རིགས་སྨྲ་བ་དང་མཚུངས། “མོས་ང་ལ་སྒོར་མོ་ཁ་ཤས་བསྐུར་རྒྱུ་ཡིན་
ཞེས་བཤད་མྱོང་། མོས་ང་ལ་སྒོར་མོ་ཁ་ཤས་འདི་གར་བསྐུར་རྒྱུ་བྱས་ཡོད། འོན་ཀྱང་ཁྱོད་
ཀྱིས་སྐར་མ་གཅིག་ཀྱང་བསྐུར་མེད་ཟེར། མོས་ང་ལ་སྒོར་མོ་མང་པོ་འདི་གར་བསྐུར་
ཟིན། སྒོར་མོ་དེ་དག་ངའི་ཡིན། དེའི་ཁྲོད་ང་ལའང་ཐོབ་སྐལ་ཡོད་ཅེས་བརྗོད། འོན་ཀྱང་
ཁྱོད་ཀྱིས་སྐར་མ་གཅིག་ཀྱང་འབྱོར་མ་མྱོང་ཞེས་ལབ།”
“འདིའི་ཁྲོད་ཀྱི་གནས་ཚུལ་ཁྱོད་དང་ངེད་གཉིས་ལ་གསལ་བོ་ཡིན།” ངས་བཤད་
རྒྱུར། “ཁྱོད་ཀྱིས་ང་ཚོས་ཇི་ལྟར་དངུལ་འཛིན་དེ་དག་ཇི་ལྟར་ཐག་བཅད་པ་ལོས་ཤེས།”
“ལོས་ཤེས།” མོས་ཐང་གཅལ་ལ་བལྟས་ཏེ་བཤད་རྒྱུར། “སྒོར་མོ་བཅུ་ཐམ་པ།
སྒོར་མོ་བཅུ་ཐམ་པ།”
“ཁྱོད་ཀྱིས་རང་ཉིད་ཀྱི་ལས་སྐལ་ལ་བཀའ་དྲིན་ཞུས་ན་འགྲིག ད་དུང་སྒོར་མོ་
བཅུ་ཐམ་པ་འབྱོར་སོང་།” ངས་བཤད་རྒྱུར། “འདིར་ཤོག” ངས་དངུལ་འཛིན་དེ་ཁ་ལོ་
བསྒོར་ནས་སྒྲོག་ཙེའི་སྟེང་བཞག་པ་དང་། ལག་པས་དམ་དུ་མནན་རྗེས། “མིང་རྟགས་
ཁོད་ཅིག" ཟེར།
“ཁྱོད་ཀྱིས་ང་ལ་བལྟ་རུ་བཅུག་ན་ཆོག་གམ།” མོས་བཤད་རྒྱུར། “གང་ལྟར་ང་
ལ་བལྟ་འདོད་ཆེ། དེར་ག་ཚོད་ཡོད་ན་ཡོད་དུ་ཆུགས། ང་ལ་སྒོར་མོ་བཅུ་ལས་མི་དགོས།
དེའི་འཕྲོ་མ་ཁྱོད་ལ་དབང་། གང་ལྟར་ང་ལ་བལྟ་འདོད་ཆེ།”
“ད་ཅི་ཁྱོད་ཀྱི་རྣམ་འགྱུར་ལེགས་པོ་མི་འདུག ངས་ཁྱོད་ལ་བསྟན་མི་འདོད།" ངས་
བཤད་རྒྱུར། “ཁྱོད་ཀྱིས་ངེས་པར་ཤེས་དགོས་པ་ཞིག་ནི། ངས་ཇི་ལྟར་བཤད་ན་ཁྱོད་ཀྱིས་
དེ་ལྟར་བསྒྲུབ་དགོས། ཁྱོད་ཀྱིས་མིང་རྟགས་འདི་གར་ཁོད་དང་།”
མོས་ལྕགས་སྨྱུག་ལག་ཏུ་བཟུང་ནའང་། མིང་རྟགས་མ་བཀོད། མོ་དེ་གར་འགྲེང་
ཚུགས་སུ་བསྡད་ཐོག མགོ་བོ་དང་གར་སྨད་ཅིང་། ལྕགས་སྨྱུག་དེ་མཛུབ་བར་དུ་འདར་
ཞིང་གཡོ། དེ་ནི་མོའི་ཨ་མ་དང་ཧ་ཅང་འདྲ་བོ་འདུག “འོ། གནམ་རྒན་མ།” མོས་བཤད་
རྒྱུར། “འོ། གནམ་རྒན་མ།”
“འོ་ལེ།” ངས་བཤད་རྒྱུར། “ཁྱོད་ཀྱིས་གཞན་ཅི་ཞིག་བསླབས་ཀྱང་མི་ཤེས་རུང་།
དོན་འདི་ཡིན་གཅིག་མིན་གཉིས་ཡིད་ལ་ངེས་དགོས། འདི་གར་མིང་རྟགས་བཀོད་རྗེས།
རིངས་པོར་གནས་འདི་དང་ཁ་འབྲལ་བར་གྱིས།”
མོས་མིང་རྟགས་བཀོད་བྱུང་། “སྒོར་མོ་ག་རེ།” མོས་དེ་ལྟར་བཤད་པ་ན། ངས་
དངུལ་འཛིན་བླངས་ཤིང་། སྣག་ཚ་སྐམ་དུ་བཅུག་རྗེས། ཁུག་མར་བསྡུས། དེའི་འཕྲོས་སུ་
ངས་སྒོར་མོ་བཅུ་ཐམ་པ་མོར་སྤྲད་པ་ཡིན།
“ད་ལྟ་ཁྱོད་མྱུར་དུ་སློབ་གྲྭར་སོང་ནས་ཕྱི་དྲོའི་སློབ་ཐུན་ལ་ཉོན། གོ་སོང་ངམ།”
ངས་དེ་ལྟར་བཤད་ཀྱང་། མོས་ཁས་ལེན་མ་བྱས། མོས་དངུལ་འཛིན་དེ་སྙིམ་པར་བཅུག་
ནས་རིལ་རིལ་དུ་བཏང་ཞིང་། ཨ་ན་མ་ན་རས་ཧྲུལ་ཞིག་དང་མཚུངས། མོ་ཚོང་ཁང་སྒོ་
ཁར་འགྲོ་བའི་ཚེ། ཏག་ཏག་ལ་ཨར་ནང་དུ་ཡོང་བ་དང་ཕྲད། འགྲུལ་པ་ཞིག་ཀྱང་ཨར་
དང་མཉམ་དུ་སླེབས། ཁོ་གཉིས་ཚོང་ཁང་མདུན་ཐད་དུ་ལངས་ནས་བསྡད། ངས་ཅ་ལག་
སྡུད་གསོག་བརྒྱབ་པ་དང་ཞྭ་མོ་གོན་རྗེས། གནས་དེར་ཕྱིན།
“བྱ་བ་མང་ངམ།” ཨར་གྱིས་དེ་ལྟར་བཤད།
“མང་རྒྱུ་མི་འདུག” ངས་དེ་ལྟར་བཤད། ཁོས་སྒོ་ཕྱིར་བལྟས།
“རླངས་འཁོར་ཀན་ཁྱོད་ཀྱི་ཡིན་ནམ།” ཁོས་བཤད་རྒྱུར། “རབ་ཡིན་ན་ཁྱོད་ཁྱིམ་
ལ་མ་འགྲོ། འཁྲབ་སྟོན་མགོ་མ་བརྩམས་གོང་བྲེལ་འཚུབ་ཆེ་ངེས་རེད། ཁྱོད་ལའོ་ཅེ་སི་
ཚང་གི་ཟ་ཁང་ལ་སོང་ནས་ཟ་མ་སྟབས་བདེ་ཞིག་ཟོ། ཕྱིར་ལོག་རྗེས་འཛིན་ཡིག་འཐེན་
སྒམ་དུ་ཞོག་དང་ཆོག”
“བཀའ་དྲིན་ཤིན་ཏུ་ཆེ།” ངས་བཤད་རྒྱུར། “ཡིན་ནའང་ཟས་ཐུན་གཅིག་གི་འགྲོ་
སྒོ་ངས་ཀྱང་ལོས་ཁྱག”
ཁོ་རྟག་ཏུ་དེ་གར་སྡོད་རྒྱུར་མོས་ཤིང་། བྱ་གླག་ཅིག་དང་མཚུངས་པར་སྒོ་འདི་སྲུང་
བཞིན། ང་ནམ་ཕྱིར་ལྡོག་པར་ལྟ་རྟོག་བྱེད། འོ་ན། ཐེངས་འདིར་ཁོའི་སྒུག་ཡུན་ཅུང་ཟད་
རིང་རྒྱུ་རེད། གང་ལྟར་ང་རང་ངོས་ནས་འབད་བརྩོན་ཅི་ནུས་བྱ་ངེས། མ་མཐར་ཡང་
ངས “འདི་ནི་ཁྱོད་ལ་གླ་གཡོག་རྒྱུག་ཐེངས་ཆེས་རྗེས་མ་ཡིན” ཞེས་བཤད་རག་བར།
ཡིན་ནའང་ད་ལྟ་ཆེས་གལ་འགངས་ཆེ་བ་ནི་འཛིན་ཡིག་སྟོང་པ་ཞིག་བཙལ་རྒྱུ་གཏན་
ནས་བརྗེད་མི་ཉན། ཡིན་ནའང་འ་འུར་ཟང་ཟིང་གི་དུས་སྟོན་འདིའི་ཡོ་ལང་ཁྲོད། སུ་
ཞིག་གི་དྲན་ཤེས་རྣལ་མར་གནས་ཐུབ་ཨང་། དེའི་ཁར་འཁྲབ་སྟོན་ཚོགས་པས་གྲོང་
རྡལ་དུ་ལྟད་མོ་སྟོན་བཞིན་པས་ན། དེ་རིང་ངས་ཁྱིམ་ཁ་གསོ་དགོས་པར་མ་ཟད། ད་དུང་
འཛིན་ཡིག་སྟོང་པ་ཞིག་ཀྱང་ངེས་པར་བཙལ་དགོས། ཡིན་ནའང་ཨར་ནི་བྱ་གླག་ཅིག་
དང་མཚུངས་པར་སྒོ་དེ་སྲུང་སྲུང་ལ་བསྡད་འདུག
ང་དཔར་ཁང་དུ་སླེབས་ཤིང་། དེ་གའི་གྲོགས་པོ་ཞིག་ལ་རྩེད་མོ་བརྩེ་བསམས་པ་
ཡིན་ཟེར། ཡིན་ནའང་སྦྱིན་བདག་གིས་འདི་གར་འཛིན་ཡིག་སྟོང་པ་མེད་ཅེས་ལྡོན།
རྗེས་སོར་ཁོས་ང་གླུ་གར་ཁང་རྙིང་བར་བལྟ་རུ་ཁྲིད། ཁོས་བཤད་རྒྱུར་སྔོན་ཆད་ཚོང་ཞིང་
དངུལ་ཁང”གི་མ་རྩ་རྡིབ་དུས། མི་ཞིག་གིས་ཤོག་བུ་ཧྲལ་ཧྲུལ་དང་ཅ་ལག་རྙིང་བ་མང་
པོ་ཞིག་དེ་གར་སྤུངས་པ་རེད་སྐད། དེ་བས་ངས་ཨར་གྱིས་མི་མཐོང་བའི་སླད་སྲང་ཆུང་
ཁ་ཤས་བསྐོར་རྗེས། མཇུག་མཐར་རྒད་པོ་ཞི་མོན་སི་རྙེད་ཅིང་། ཁོར་ལྡེ་མིག་བསླངས་ཏེ།
ནང་ལ་སོང་ནས་གློངས་པ་ཡིན། སྟབས་ལེགས་པར་ཧྲིན་ལུའུ་དབྱི་དངུལ་ཁང་གི་འཛིན་
དེབ་སྟོང་པ་ཞིག་ལག་ཏུ་སོན། རེབ་འདིར་མོས་ཏན་ཏན་ཏིག་ཏིག་གིས་མིག་བཤེར་བྱ་
ངེས། ཡིན་ནའང་ངས་ཀྱང་དེ་ཁྱེར་ནས་ཁ་གཏད་འཇལ་རྒྱུ་མ་འདས། ང་ལ་དུས་ཚོད་མི་
འདུག ཐ་ན་སྐར་མ་གཅིག་ཀྱང་འགོར་འགྱང་མི་རུང་།
ང་ཕྱིར་ཚོང་ཁང་དུ་འབྱོར། “ངས་ཡིག་ཐོ་རེ་གཉིས་བརྗེད་སོང་། ཨ་མས་ང་དངུལ་
ཁང་ལ་སོང་ནས་འགྲོ་ལུགས་སྒྲུབས་ཟེར།” ངས་དེ་ལྟར་བཤད། ང་གཞུང་ལས་ཁང་དུ་
ཡོང་རྗེས། འཛིན་ཡིག་གི་ཁ་ལེགས་པར་བསྐངས། ངས་རེམ་མར་འདི་དག་ཡོད་ཚད་
ཆག་མེད་དུ་བསྒྲུབས། ངས་རང་ཉིད་རང་ལ་སྨྲས་དོན། སྟབས་ལེགས་པར་ད་ལྟ་མོའི་
མིག་ཤེད་ཅུང་ཟད་ཉམས་འདུག་པ་དེ་རེད། དེའི་ཁར་ཁྱིམ་ནང་དུ “དྭ་ཕྲུག” ཅིག་ཀྱང་
བསྙོར་དགོས་ཤིང་། ལྷག་དོན་ཨ་མ་ལྟ་བུའི་ཡེ་ཤུ་པའི་བུད་མེད་ཅིག་ལ་མཚོན་ན། འཚོ་
བ་སྐྱེལ་ཁག་པོ་ལོས་ཡིན་ཀྱང་སྲིད། ངས་མོར་བཤད་རྒྱུར། ཁྱེད་ཀྱིས་ཀྱང་ང་ལྟར་མོ་
འཚར་ལོངས་བྱུང་ན་ཅི་ལྟ་བུ་ཞིག་ཏུ་འགྱུར་བ་གསལ་བོར་ཤེས་ངེས། འོན་ཀྱང་གལ་ཏེ་
ཁྱེད་ཀྱིས་ཨ་ཕའི་ཆེད་དུ་མོ་ཁྱིམ་འདིར་བསྙོར་རྒྱུ་ཟེར་ན། དེ་ནི་ཁྱེད་ཀྱི་དོན་དག་རེད།
བཤད་མཚམས་འདིར་སླེབས་པའི་ཚེ་མོ་སླར་ཡང་ཧུ་ཧུ་ཞེས་ངུས་པ་དང་། མོ་ལས་ངན་
ཡིན་རུང་ངའི་ཤ་ཁྲག་ཡིན་ཟེར། དེ་བས་ངས་ཆོག་གི་ཆོག་གི ཁྱེད་ཀྱིས་ཇི་ལྟར་འདོད
ན་དེ་ལྟར་བྱོས། ཁྱེད་ཀྱིས་བཟོད་ཐུབ་ན་ངས་ཀྱང་བསྲན་ནུས་ཞེས་བཤད།
ངས་འཕྲིན་ཡིག་དེ་སླར་ཡང་ཡིག་སྐོགས་ནང་བཅུག་པ་དང་། ཁ་དམ་པོར་སྦྱར་
རྗེས། སྒོ་ཕྱིར་སོང་།
“ཁྱོད་སོང་ནས་ཧ་ཅང་འགོར་མི་ཉན།” ཨར་གྱིས་དེ་ལྟར་བཤད།
“འོ་ཡ།" ང་སྦྲག་ཏར་ཁང་དུ་ཕྱིན། དེར་མི་གྲུང་བོ་ཅན་དག་དག་འདུས་འདུག
“ཁྱོད་ཚོ་སུ་ཞིག་རྒྱུ་ཐོག་ལ་བརྒྱབ་སྟེ། སྒོར་ས་ཡ་རག་སོང་ངམ།” ངས་དེ་ལྟར་བཤད།
“ཚོང་ལས་ཉམས་སྒང་དུ། ད་དུང་སུ་ཞིག་རྒྱུ་ཐོག་ལ་བརྒྱག་ཐུབ་ཨང་།” སྐུ་ཞབས་
ལའེ་ཐི་ཡིས་དེ་ལྟར་བཤད།
“རིན་གོང་ཅི་འདྲ་རེད།” ང་ནང་དུ་འཛུལ་ནས་བལྟས་པ་ན། ཚོང་སྒོ་འབྱེད་
དུས་དང་བསྡུར་ཚེ་གྲངས་གནས་གསུམ་བྲི་འདུག “གྲོགས་པོ་རྣམ་པ་སྲིང་བལ་གྱི་
རིན་གོང་མར་ཆག་པའི་དོན་དུ་འདི་ལྟར་སེམས་ཕམ་དོན་ག་ལ་མཆིས་ཨང་། མ་རེད་
དམ།” ངས་བཤད་རྒྱུར། “ངའི་སེམས་སུ་ཁྱོད་ཚོ་ཚང་མ་ཧ་ཅང་གཅང་བོ་ཁོ་ནར་ངེས།
ཚད་འདི་འདྲར་ལྟུང་དོན་ཨེ་ཡོད་དམ།”
“ཁྱི་སྐྱག་གི་གཅང་བོ།” སྐུ་ཞབས་ལའེ་ཐི་ཡིས་བཤད་རྒྱུར། “དུས་ཚོད་བཅུ་
གཉིས་པའི་སྐབས་དེར་ཏག་ཏག་ལ་གྲངས་གནས་བཅུ་གཉིས་མར་ལྷུང་སོང་། ངས་ཐ་ན་
རང་ཉིད་ཀྱི་དོར་མའང་སྐྱིན་ཚབ་ལ་བྱིན་པ་ཡིན།”
“གྲངས་གནས་བཅུ་གཉིས་ཟེར་རམ།” ངས་བཤད་རྒྱུར། “ང་ལ་བརྡ་ཞིག་མི་
གཏོང་དོན་ཅི་ཡིན། ཁྱོད་ཀྱིས་ཅིའི་ཕྱིར་ང་ལ་མ་བཤད།" ངས་ཞབས་ཞུ་པར་དེ་ལྟར་
བཤད།
“གནས་བབ་ཅི་འདྲ་ཡིན་ན་ངས་དེ་ལྟར་བསྒྲགས་པ་ཡིན།” ཁོས་བཤད་རྒྱུར།
“ངའི་འདི་ས་འོག་གི་ཚོང་ར་མ་རེད། ”
“ཁྱོད་བླུན་ཞིང་རྨོངས་པ་ག་ལ་ཡིན། ཨེ་རེད།” ངས་བཤད་རྒྱུར། “ངས་ཁྱོད་ཀྱི་
དོན་དུ་འགྲོ་སྒོ་དེ་འདྲ་མང་པོ་བཏང་ནའང་། ཁྱོད་ཀྱིས་ང་ལ་ཁ་པར་ཞིག་ཀྱང་མི་གཏོང་
དོན་ཅི་ཡིན། བཤད་ཉེས་ན་ཁྱོད་ཚོའི་ཀུང་སི་འདི་ཡང་ཤར་ཕྱོགས་སྐབས་འཚོལ་པ་དག་
དང་སྐྱིད་སྡུག་གཅིག་ཏུ་གཏོགས་པའི་ལ་ཐང་མེད། "
ཁོས་ཁ་ཡ་ཅི་ཡང་མི་བྱེད་ལ། ཁོམ་ལོང་ཏིལ་ཙམ་མེད་པའི་ཟོལ་བསྟན།
“ ཁྱོད་ཀྱི་གཤོག་རྩ་སྲ་མོར་གྱུར་འདུག ད་ནི་བྱིས་པའི་དོར་མ་གྱོན་ཐབས་མེད།"
ངས་བཤད་རྒྱུར། “ཐེངས་རྗེས་མར། ཁྱོད་ཀྱིས་ལས་ཀ་ལྗིད་མོ་ལས་ནས་རང་ཁ་གསོ་
དགོས་རྒྱུ་རེད།”
“ཁྱོད་ལ་ཅི་མ་འགྲིག་པ་ཡིན་ནམ།” སྐུ་ཞབས་ལའེ་ཐི་ཡིས་བཤད་རྒྱུར། “ཁྱོད་
ཀྱིས་ད་དུང་གྲངས་གནས་གསུམ་གྱི་ཁེ་སྤོགས་རག་ཡོད་པ་མིན་ནམ།”
“རེད་ཡ།” ངས་བཤད་རྒྱུར། “གལ་སྲིད་ངས་ཞོགས་པར་བཙོངས་ཡོད་ཚེ། ངས་
དོན་འདི་ཁྱོད་ཚོར་མ་གླེངས་པ་ཡིན། ཁྱོད་ཚོ་བརྡིབས་སོང་ངམ།”
“ཐེངས་གཉིས་ལ་ཨེན་ཙམ་མིན་ན་བརྡིབས་སོང་།” སྐུ་ཞབས་ལའེ་ཐི་ཡིས་
བཤད་རྒྱུར། “ལས་བཟང་སྟེ་ང་ཚོས་མྱུར་དུ་བསྐོར་པ་ཡིན།”
“ཧིན།” ཨེ་ཨོ་སི་ནའོ་ཕུ་སི་ཡིས་བཤད་རྒྱུར། “དེ་རིང་ངའི་ལས་སྐལ་འགྲིག་
སོང་། ངས་བལྟས་ན་ང་ལའང་ལས་སྐལ་བཟང་བོ་ཐེངས་གཅིག་ཐོབ་ལོས་ཆོག འདི་ནི་
ཚུལ་མཐུན་ཡིན་ལ་འདྲ་མཉམ་ཡང་མ་རེད་དམ།”
ང་ཕར་ཕྱིན་པ་ཡིན། ཁོ་ཚོས་མུ་མཐུད་དུ་གྲངས་གནས་གཅིག་རེ་སྒོར་ཟུར་ལྔ་ཡི་
རིན་གོང་ལྟར་ཉོ་ཚོང་བྱེད་ཀྱིན་མཆིས། ངས་མི་ནག་ཅིག་བཙལ་ཅིང་། ཁོ་སོང་ནས་ངའི་
རླངས་འཁོར་བསྐོར་ཏེ། སྲང་ཁུག་ཏུ་སྒུག་པར་བསྒོས། ངས་ཨར་གྱིས་མིག་གཅིག་ཆུ་
ཚོད་འཁོར་ལོར་ཕྱོགས་པ་དང་། མིག་ཡ་གཅིག་གིས་སྲང་ལམ་གྱི་མགོ་ནས་མཇུག་བར་
ང་འཚོལ་བཞིན་པ་མཐོང་མི་ཐུབ། རྒྱུ་མཚན་ནི་ང་འགྲེང་སའི་གནས་འདིར་ཚོང་ཁང་
དེ་མིག་ལམ་དུ་སྣང་ཐབས་བྲལ། མི་ནག་དེས་གཟའ་འཁོར་གཅིག་བགོར་རྗེས་ད་གཟོད་
རླངས་འཁོར་བསྐོར་ཡོང་བའི་སྣང་བ་སྟེར།
“ཁྱི་སྐྱག་ཁྱོད་ཀྱིས་རླངས་འཁོར་བསྐོར་ནས་གང་དུ་ཕྱིན་པ་ཡིན།” ངས་བཤད་
རྒྱུར། “མི་ནག་ཞི་མོ་ཚོའི་མདུན་ནས་ཕར་སྐོར་ཚུར་སྐོར་བྱས་ཏེ་ངོམ་སོ་བྱས་པ་
ཨེ་ཡིན།”
ངས་ཐད་ཀར་དུ་བསྐོར་ནས་ཡོང་བ་ཡིན།” ཁོས་བཤད་རྒྱུར། “ཐང་ཆེན་དུ་ཤིང་
རྟ་འཁོར་ལོ་མང་དྲགས་པས། ངས་སྐོར་བ་ཞིག་མི་རྒྱག་ཐུ་མེད་བྱུང་།”
ངས་མི་ནག་མང་པོ་མཐོང་མྱོང་། ཁོ་ཚོས་ནམ་ཡང་རང་ཉིད་ཀྱི་ཅི་བྱས་ཐམས་ཅད་
ལ་ཁ་གཡོར་ས་འོས་འཚམ་རེ་བཙལ་འོང་། དོན་དུ། གལ་ཏེ་ཁོ་ཚོར་རླངས་འཁོར་བསྐོར་
བའི་གོ་སྐབས་བྱུང་ཚེ། ཁོ་ཚོས་དེར་བརྟེན་ནས་གང་སར་ངོམ་སོ་བྱེད་དུ་འགྲོ་བ་ཐག་
གིས་ཆོད། ང་རླངས་འཁོར་དུ་བསྡད་པ་དང་། ཐང་ཆེན་ལ་སྐོར་བ་ལན་ཞིག་བརྒྱབ། ཐང་
ཆེན་གྱི་ཁ་གཏད་དུ། ངས་ཚོང་ཁང་དུ་སྡོད་པའི་ཨར་མཐོང་སོང་།
ང་ཐད་ཀར་དུ་ཇ་ཁང་ནང་ཕྱིན་ཏེ། ཏི་ཨར་ཞུ་ལ་དྲོས་ཇ་འདྲེན་པར་བསྐུལ།
“ཁོན་ཏིང་ད་དུང་ལོག་མེད།” མོས་དེ་ལྟར་བཤད།
“དེས་ན་ཅི་རེད།” ངས་བཤད་རྒྱུར། “སང་ཉིན་ཁྱོད་ཀྱིས་ལ་སེ་ཐི་ལྟོགས་གྲབས་
མི་འདུག ད་དུང་བཟའ་འདོད་མ་མཆིས་ཟེར་ངེས། ཁོན་ཏིང་གིས་ཁྱིམ་ཚང་གི་དྲོས་ཇ་
རན་པ་ལོས་ཤེས། ཁྱོད་ཀྱིས་མྱུར་དུ་གྲ་སྒྲིག་བྱོས། ཉ་ཉོག་མ་བཤད།”
ཨ་མ་རང་ཉིད་ཀྱི་ཁང་བར་བསྡད་ཅིང་། ངས་འཕྲིན་ཡིག་དེ་མོར་བསྟབས། མོས་
འཕྲིན་ཡིག་གི་ཁ་ཕྱེ་ཞིང་། དངུལ་འཛིན་ཕྱིར་བཏོན། མོ་མར་ཙོག་པ་དང་། ལག་པར་
དངུལ་འཛིན་ཐོགས། ང་ཁང་བའི་གྲུ་ཟུར་དུ་ཕྱིན་ནས་ལྕགས་ཁེམ་ཞིག་བཙལ་རྗེས།
འབར་ཞུན་མོར་བྱིན། “ཡ།” ངས་བཤད་རྒྱུར། “དེ་རེམ་མར་སྲེགས་ལ་ཐོངས། ཅུང་
ཙམ་ནས་ཡང་ཁྱོད་ངུ་རྒྱུ་རེད།”
མོས་འབར་ཞུན་ཕར་བླངས་ནའང་། ད་དུང་མ་བསྒོས། མོ་དེ་གར་ཙོག་སྟེ། དངུལ་
འཛིན་ལ་ཧྲིག་གེར་ཅེར། མོས་འདི་ལྟར་བྱེད་པ་ངས་སྔ་མོ་ནས་དཔགས་ཡོད།
“ང་འདི་ལྟར་བྱེད་པར་དགའ་པོ་མེད།” མོས་བཤད་རྒྱུར། “ཁོན་ཏིང་གཅིག་པུས་
ཟ་མཁན་ཇེ་མང་དུ་སོང་ན། ཁྱོད་ཀྱི་ཁུར་བོ་ཇེ་ལྗིད་ལ་བཏང་བ་རེད་”
“ངས་བལྟས་ན་ང་ཚོ་ནམ་ཡང་དཀའ་ཁག་ལས་བརྒལ་ཐུབ།” ངས་བཤད་རྒྱུར།
“ཡ། ད་དེ་རེམ་མར་སྲེགས་ལ་ཐོངས།”
ཡིན་ནའང་མོ་དེ་གར་ཙོག་རྐྱང་བྱེད་ཅིང་། ལག་ཏུ་དངུལ་འཛིན་དེ་ཐོགས་ནས་བསྡད།
“འདི་ནི་དངུལ་ཁང་གཞན་ཞིག་གི་རེད།” མོས་བཤད་རྒྱུར། “སྔོན་ཆད་ཚང་མ
དབྱིན་ཏི་ཨན་ན་པོ་ལི་སི་ཡི་དངུལ་ཁང་ཞིག་རེད་འདུག”
“རེད་ཡ།” ངས་བཤད་རྒྱུར། “བུད་མེད་ཀྱིས་བྱ་བ་བསྒྲུབས་ན་འདི་ལྟར་ཆ་འཇོག་
མེད་པ་ཞིག་རེད།”
“བྱ་བ་ཅི་ཞིག་བསྒྲུབས་ན།” མོས་དེ་ལྟར་བཤད།
“དངུལ་ཁང་མི་འདྲ་བ་གཉིས་ལ་སྒོར་མོ་བཅོལ་བ་མ་རེད་དམ།” ངས་དེ་ལྟར་བཤད།
“འོ།” མོས་དེ་ལྟར་བཤད་པ་དང་། དངུལ་འཛིན་དེར་ཡུན་རིང་བོར་ཅེར།
དགའ་ཡོད། མོའི་འཚོ་བ་འདི་འདྲ་རེད་མོར་འདི་འདྲ་མང་པོ་ངས་འདི་ལྟར་
བྱེད་པ་འགྲིག་ཡོད། དེ་ནི་ལྷ་ཆེན་གྱིས་རྟོགས་ཡོད།”
“ཆོག་གི” ངས་བཤད་རྒྱུར། “ད་རེམ་མར་དོན་འདི་སྒྲུབས་ཤིག ཀུ་རེ་འདི་
མཇུག་བསྒྲིལ་བར་གྱིས་དང་།"
“ཀུ་རེ་ཟེར་རམ།” མོས་བཤད་རྒྱུར། “ངའི་སེམས་སུ་”
“ངས་ནམ་ཡང་ཁྱེད་ཀྱིས་ཀུ་རེ་ཞིག་གི་ཚུལ་དུ་ཟླ་རེར་སྒོར་ཉིས་བརྒྱ་སྲེག་པ་
རེད་འདོད།” ངས་བཤད་རྒྱུར། “ད་ཤོག་ཡ། ཡང་མིན་ན་ངས་འབར་ཞུན་བསྒྲོན་རྒྱུ་
ཡིན་ནམ།”
“ངས་ཀྱང་ཨུ་ཚུགས་སྒོས་སྒོར་མོ་དང་དུ་ལེན་ཆོག་ཆོག་ཡིན།” མོས་བཤད་རྒྱུར།
“དེ་ནི་ངའི་བུ་རབས་ཚ་རྒྱུད་ཀྱི་ཆེད་དུ་ཡིན། ང་མི་འདིར་སྙིང་རུས་ལ་རྒྱ་ཅི་ཡང་མེད།”
“ཁྱེད་འདི་དངོས་གནས་བློ་སེམས་ཉིས་འགལ་ཅན་ཞིག་རེད།” ངས་བཤད་
རྒྱུར། “ཇི་ལྟར་བྱས་ཀྱང་ཁྱེད་ཀྱི་ཐུགས་ལ་མི་འབབ། ཁྱེད་ཀྱིས་སྔ་མོ་འདི་ལྟར་བཅོས་
པ་ཡིན་ན། ད་ནི་འགྱའ་འགྱུར་མེད་པས་བཟང་། གང་ལྟར་ང་ཚོས་ཅིས་ཀྱང་འཚོ་བ་
སྐྱེལ་ཐུབ།”
“ངས་ཅི་ཡང་ཁྱོད་ཀྱི་ཁར་ཉན།” མོས་བཤད་རྒྱུར། “ཡིན་ནའང་མཚམས་
མཚམས་སུ་ང་ལ་སེམས་ཁྲལ་ཞིག་ཡོད་པ་ནི། འདི་ལྟར་སོང་ན་ཁྱོད་ཀྱི་ཐོབ་སྐལ་ཕྲོགས་
པ་རེད། དེར་བརྟེན་ང་ལ་ཆད་པ་འཕོག་ནའང་ཐང་། གལ་ཏེ་ཁྱོད་ཀྱིས་ང་ལ་ལོངས་ཟེར་
ན། ངས་ཀྱང་རང་ཉིད་ཀྱི་ལ་རྒྱ་བསྐྱུར་ནས་དངུལ་འཛིན་བླང་ཡང་ཆོག”
“ཁྱེད་ཀྱིས་དངུལ་འཛིན་བསྲེགས་ནས་ལོ་ངོ་བཅོ་ལྔ་བགོར། ད་ལྟ་སླར་ཡང་དང་
དུ་ལེན་རྒྱུ་ཟེར། དེར་དོན་སྙིང་ཅི་ཞིག་མཆིས།” ངས་བཤད་རྒྱུར། “གལ་ཏེ་ཁྱེད་ཀྱིས་
མུ་མཐུད་དུ་བསྲེག་ན། ཁྱེད་ལ་གྱོང་གུན་ཅི་ཡང་མེད། ཡིན་ནའང་ཁྱེད་ཀྱིས་ད་ལྟ་ནས་
བླངས་ཚེ། ཁྱེད་ཀྱིས་སྒོར་ཁྲི་ལྔ་ཡི་གོད་ཁ་རག་པར་ངེས། ང་ཚོས་འཚོ་བ་སྐྱེལ་ཐབས་
བྱས་ནས། དུས་དེ་རིང་ལ་སླེབས་པ་མིན་ནམ།” ངས་བཤད་རྒྱུར། “ཡིན་ནའང་ཁྱོད་ད་
དུང་ཡང་སྤྲང་པོ་འདུག་སར་འགྲོ་མ་དགོས་པ་མིན་ནམ།”
“རེད་ཡ།” མོས་བཤད་རྒྱུར། “ངེད་པ་སི་ཁང་ཚང་ལ་མི་གཞན་གྱི་སྦྱིན་པ་མཁོ་
དོན་མེད། ལྷག་དོན་བུད་མེད་འཆལ་མོ་ཞིག་གི་སྦྱིན་པ་ག་ལ་དགོས།”
མོས་འབར་ཞུན་བསྒྲོན་ཏེ། དངུལ་འཛིན་བསྲེགས་ཤིང་། ལྕགས་ཁེམ་ནང་དུ་
གཡུགས། ཕྱིས་སུ་འཕྲིན་ཡིག་ཀྱང་མེར་བསྲེགས་རྗེས། དེ་དག་འབར་ཚུལ་ལ་བལྟས།
“ཁྱོད་ཀྱིས་འདི་ནི་བྲོ་བ་ཅི་འདྲ་ཞིག་ཡིན་པ་མི་ཤེས།" མོས་བཤད་རྒྱུར། “ལྷ་
ཆེན་ལ་བཀའ་དྲིན་ཆེ། ཁྱོད་ཀྱིས་ཨ་མ་ཞིག་གི་སེམས་ཁོང་གི་བྲོ་བ་ནམ་ཡང་ཤེས་
མི་སྲིད།”
“འཇིག་རྟེན་འདིར་མོ་ལས་ཀྱང་ཐ་ཤལ་བའི་བུད་མེད་མང་པོ་མཆིས།” ངས་དེ་ལྟར་བཤད།
“ཡིན་ནའང་དེ་དག་ངའི་བུ་མོ་མ་རེད་ཡ།” མོས་བཤད་རྒྱུར། “ངའི་ཆེད་དུ་ག་
ལ་ཡིན།” མོས་སླར་ཡང་བཤད་རྒྱུར། “ངས་ནི་མོ་རང་ཁྱིམ་དུ་བླང་ན་འདོད། མོར་ཉེས་
པའམ་གཞན་ཅི་ཞིག་ཡོད་རུང་། གང་ལྟར་མོ་ནི་ངའི་ཤ་ལས་ཆད་པའི་བུ་ཕྲུག་རེད། འདི་
ཡང་ཁོན་ཏིང་ཆུང་བར་ཕན་པའི་ཆེད་དུ་ཡིན།”
ཧིན། མ་གཞིར་ངས་བཤད་འདོད་པ་ནི། ཁོན་ཏིང་ལྟ་བུའི་མི་རུལ་ཞིག་ལ་ཨ་ལན་ཅི་
ཡང་མེད། ཡིན་ནའང་ངས་སྔ་མོ་ནས་བཤད་ཡོད་དེ། ངས་རེ་བ་མཐོན་པོ་མི་འཛིན། ཁྱིམ་
ནང་དུ་ཟས་གང་བདེ་ཞིག་བཟའ་ཐུབ་པ་དང་གཉིད་གང་སྐྱིད་ཅིག་རོལ་པས་ཆོག
ཁར་བུད་མེད་དག་གིས་ཁང་བའི་ནང་ཕུད་ཕུད་ཅག་ཅག་མ་བྱས་ན་ལྷག་ཏུ་བཟང་།
“དེ་ནི་ཁྱོད་ཀྱི་ཆེད་དུའང་ཡིན།” མོས་བཤད་རྒྱུར། “ངས་ཁྱོད་ཀྱིས་མོར་ལྟ་
སྟངས་ཅི་འདྲ་བཟུང་ཡོད་པ་ཤེས།"
“ཁྱེད་ཀྱིས་ང་ལ་ཁ་ཡ་བྱེད་མི་དགོས།” ངས་བཤད་རྒྱུར། “ཁྱེད་ཀྱིས་མོ་ཕྱིར་ཡོང་
དུ་ཆུགས་དང་ཆོག”
“མི་ཆོག” མོས་བཤད་རྒྱུར། “ངས་ཁྱོད་ཀྱི་ཨ་ཕ་དྲན་མ་ཐག འདི་ལྟར་བྱས་ན་
ག་ལ་འགྲིག་སྙམ།”
“ཧི་པོ་ཐེ་ཡིས་མོ་བསྐྱུར་བའི་ཚེ། ཨ་ཕས་ཡང་དང་ཡང་དུ་ཁྱེད་ལ་མོ་ཕྱིར་ཡོང་དུ་
འཇུག་པར་གོ་སྐོན་བློ་འགུག་བྱས་པ་དྲན་ནམ།” ངས་དེ་ལྟར་བཤད།
“ཁྱོད་ཀྱིས་ག་ལ་རྟོགས།” མོས་བཤད་རྒྱུར། “ཁྱོད་ཀྱིས་ངའི་གནས་བབ་ཇེ་སྡུག་
ལ་འགྲོ་བར་སེམས་ཁུར་བྱེད་པ་ངས་ཤེས་ཡོད། ཡིན་ནའང་རང་གི་བྱིས་པའི་ཆེད་དུ་
སྡུག་མྱོང་བ་འདི། ངའི་རང་འཁྲིའི་འོས་འགན་རེད།” མོས་བཤད་རྒྱུར། “ངས་བསྲན་
ཚུགས་ལོས་ཐུབ།”
“ངས་བལྟས་ན། ཁྱེད་ཀྱིས་སྡུག་བསྔལ་འདི་མྱོང་བའི་སླད། དགོས་མིན་གྱི་ཟུངས་
ཤུགས་མང་པོ་གྲོན་པ་རེད།” ངས་དེ་ལྟར་བཤད། ཤོག་བུ་དེ་དག་ཐལ་བའི་རྡུལ་དུ་
བསྲེགས། ངས་ཐལ་རྡུལ་མ་ལུས་ཐབ་ཁུང་དུ་བླུགས། “ངའི་སེམས་སུ་སྒོར་མོ་འདི་ལྟར་
བསྲེགས་ན་ཕངས་སེམས་ཆེ་བ་ལ་ཨང་སྙམ།” ངས་དེ་ལྟར་བཤད།
“ནམ་ཉི་མ་ཞིག་ལ། བདག་གིས་ངའི་བྱིས་པ་ཚོས་སྒོར་མོ་འདི་མི་ལེན་ཐབས་མེད་
དུ་འགྱུར་བའི་གནས་ཚུལ་གཏན་ནས་མཐོང་མི་འདོད། འདི་ནི་ཉེས་ལན་འཁོར་བའི་
རྟགས་རེད་ཨང་།" མོས་བཤད་རྒྱུར། “གལ་ཏེ་ཉི་མ་དེ་ལྟ་བུ་ཞིག་ཡོད་ཚེ། ངས་ཁྱོད་ཐོག་
མར་དུར་སྒམ་དུ་ཉལ་འདུག་པ་མཐོང་འདོད།”
“ཁྱེད་ཀྱིས་ཅི་འདོད་ན་དེ་ཡིན།” ངས་བཤད་རྒྱུར། “ང་ཚོས་རེམ་མར་ཟ་མ་ཟོས་
ན་ཆོག་གམ།” ངས་བཤད་རྒྱུར། “ད་དུང་མི་ཟ་ན། ང་ཕྱིར་ཚོང་ཁང་ལ་ལྡོག་དགོས།
དེ་རིང་ང་ཚོར་བྲེལ་བ་ཆེ་བའི་སྒང་ཡིན།” མོ་ཡར་ལངས་བྱུང་། “ངས་མོར་ཐེངས་
གཅིག་བཤད་པ་ཡིན།” ངས་བཤད་རྒྱུར། “ཕལ་ཆེར་མོ་ཁོན་ཏིང་ངམ་ལ་སེ་ཐིའམ་ཡང་
ན་གཞན་ཆེ་གེ་མོར་སྒུག་པར་མངོན། ཡ། ང་སོང་ནས་མོར་བཤད། ཁྱེད་ཀྱིས་སྒུགས་
དང་།” ཡིན་ནའང་མོ་སྔར་བཞིན་སྐས་མགོར་ཕྱིན་ནས་སྐད་འགྲགས་བཀོལ།
“ཁོན་ཏིང་ད་དུང་ལོག་མ་ཡོང་།” ཏི་ཨར་ཞུ་ཡིས་དེ་ལྟར་བཤད།
“འོ་ན་ང་སྔོན་དུ་འགྲོ་དགོས་འདུག” ངས་བཤད་རྒྱུར། “ང་རྒྱ་སྲང་ལ་སོང་ནས་
བག་ལེབ་གཅུད་མ་ཞིག་ཉོས་ཆོག ངས་ཏི་ཨར་ཞུ་ཡི་བཀོད་སྒྲིག་ལ་འོ་བརྒྱལ་བཟོ
མི་འདོད།” ངས་དེ་ལྟར་བཤད་པ་ན་མོས་སླར་ཡང་སྐད་མགོ་ཇེ་མཐོར་བཏང་བའི་མུར།
ཏི་ཨར་ཞུ་ཡིས་རྐང་བ་ནད་པ་དྲུད་ནས་ཕར་འགྲོ་ཚུར་འོང་བྱེད་ལ། ཁ་ནས་རང་དབང་
མེད་པར།
“འོ་ཡ། འོ་ཡ། ངས་མྱུར་དུ་ཟ་མ་དྲང་འོང” ཟེར།
ངས་ནི་ཁྱོད་ཚོ་མ་ལུས་པར་ལུས་བདེ་སེམས་སྐྱིད་ཡོང་ན་སྙམ།” ཨ་མས་བཤད་
རྒྱུར། “ངས་གང་ཐུབ་ཅི་ནུས་ཀྱིས་ཁྱོད་ཚོའི་འཚོ་བ་ཇེ་ལེགས་སུ་སོང་ན་བསམས།”
“ངས་འཁང་ཚིག་ཅི་ཡང་སྨྲས་མེད། མ་རེད་དམ།” ངས་བཤད་རྒྱུར། “ངས་ང་
ཚོང་ཁང་ལ་འགྲོ་དགོས་ཞེས་བཤད་པ་ལས། གཞན་ཅི་ཞིག་ཟེར་བ་ཡིན་ནམ།”
“ངས་ཤེས་ཡོད།” མོས་བཤད་རྒྱུར། “ཁྱོད་ཀྱི་ཁ་ལས་རླུང་རྟ་གཞན་ལས་མི་རྒྱུག་
པ་ངས་ཤེས་ཡོད། ད་ལྟ་གྲོང་གསེབ་ཀྱི་ཚོང་ཁང་ཞིག་ཏུ་རང་ཉིད་ཀྱི་འཇོན་ཐང་མངོན་
མི་ཐུབ། ངས་ཆུང་དུས་ནས་ཁྱོད་གཞན་ལས་ཁྱད་དུ་འཕགས་ན་འདོད། ཁྱོད་ཀྱི་ཨ་ཕས་
ཁྱིམ་ཚང་འདིའི་ནང་ཁྱོད་ཁོ་ནར་ད་གཟོད་ཚོང་ལས་ཀྱི་རིག་པ་འཛོམས་པ་རྟོགས་
མི་འདུག ཕྱིས་སུ་ཁྱིམ་རྒྱུད་ཉམས་རྒུད་དུ་ཕྱིན་པའི་ཚེ། ངས་ད་དུང་ཁའེ་ཏི་གཉེན་
བསྒྲིགས་རྗེས་ཧི་པོ་ཐི་ཡིས་ཁོས་ཁས་བླངས་མྱོང་”
“ད་ཆོག་གི ཁོས་བཤད་པ་ཐམས་ཅད་རྫུན་མིན་པའི་ངེས་པ་མེད།” ངས་བཤད་
རྒྱུར། “ཁོས་གཏན་ནས་དངུལ་ཁང་ཕྱེ་མ་མྱོང་ནའང་ཐང་། གལ་སྲིད་ཁོས་ཕྱེ་བའི་དབང་
དུ་བཏང་རུང་། ཁོ་རྒྱང་ཐག་རིང་བའི་མུ་སི་སི་པུར་ལས་ཀ་པ་ཆུང་ཆུང་ཞིག་བསྡུ་རུ་
འོངས་དོན་མེད།”
ང་ཚོས་ཟ་མ་ཅུང་ཙམ་རིང་ཟོས། ངས་ཇ་ཁང་ལས་མཆེད་པའི་པན་ཅི་ཡི་སྐད་སྒྲ་
ཐོས་ཤིང་། ལ་སེ་ཐི་ཡིས་དེ་གར་ཁོར་ཟ་མ་སྙོད་ཀྱིན་མཆིས། ངས་སྔར་ནས་བཤད་ཡོད་
དེ། གལ་སྲིད་ཟ་ཁ་གཅིག་གིས་མང་ཚེ། འོན་ཀྱང་ཨ་མས་སྒོར་མོ་དེ་ལེན་མ་འདོད་ན།
ཁོ་ཅིའི་ཕྱིར་ཅེ་ཁི་སུན་དུ་མི་བསྐྱལ་པ་ཡིན་ནམ། ཁོ་ཁོ་དང་གནས་ཚུལ་གཅིག་པའི་མི་
ལ་འགྲོགས་ན། ད་གཟོད་སྐྱིད་པོ་འཁྱོང་ངེས། ངས་བཤད་རྒྱུར། གནམ་རྒན་མས་མཁྱེན།
ངེད་ཚང་ལྟ་བུར་ད་ནི་ང་རྒྱལ་སྐྱེ་བའི་རྒྱུ་མཚན་གཅིག་ཀྱང་མི་འདུག ཡིན་ནའང་
བགྲང་བྱ་སུམ་ཅུ་སོན་པའི་མི་རྒན་ཞིག་ར་སྐོར་ནང་ནག་ཕྲུག་ཅིག་དང་མཉམ་དུ་རྩེ་
བའི་རྣམ་པ་འདི་མཐོང་མི་བཟོད་ལ། ལན་ཀན་དེད་ནས་ཡར་རྒྱུག་མར་ལྡིང་བྱེད་ཅིང་།
གོར་ཧྥུ་སྤོ་ལོ་རིག་ཐེངས་རེར་ཟོག་བཞིན་དུ་ངུར་བའི་རྣམ་པའང་མིག་ལ་གཟན་པར་
སྣང་འོན་ཏེ་རྣམ་པ་འདི་མཐོང་སྣང་ལས་ཡལ་འདོད་ན། དེར་ང་རྒྱལ་ཆེན་པོ་ག་ལ་
དགོས། ངས་བཤད་རྒྱུར། དང་པོ་ཉིད་ནས་ཁོ་ཅེ་ཁི་སུན་དུ་བསྐྱལ་ཡོད་ཚེ། དུས་དེ་རིང་
ང་ཚོའི་འཚོ་བ་སྔར་ལས་བཟང་ཁོ་ཐག་ཡིན། ངས་བཤད་རྒྱུར། དེས་ན་ཁྱེད་ཀྱིས་ཀྱང་
ཁོར་འགན་ཁུར་པའི་རྟགས་རེད། གཞན་གྱིས་ཁྱེད་ལ་རེ་བ་བཅངས་པ་ཡོད་ཚད། ཁྱེད་
ཀྱིས་དེ་ལུགས་ལྟར་བསྒྲུབས་པར་མ་ཟད། རེ་གཉིས་ཤིག་ཚད་ལས་ཀྱང་བརྒལ་འདུག འོ་
ན། ཁོ་ཅིའི་ཕྱིར་ཅེ་ཁི་སུན་དུ་མ་བསྐྱལ་པ་ཡིན་ནམ། ང་ཚོས་ཇི་ལྟར་རྒྱལ་ཁབ་ཀྱི་ཁྲལ་
གཅིག་ཀྱང་མ་ལུས་པར་སྤྲད་ན་དེ་ལྟར་རྒྱལ་ཁབ་ཀྱི་གཟིགས་སྐྱོང་ཡང་ཐོབ་ཆོག་ཆོག་
རེད། སྐབས་དེར་མོས་སྐད་ཆ་བཤད་བྱུང་། “ང་མི་འགྱང་བར་འཇིག་རྟེན་འདི་དང་ཁ་
འབྲལ་ངེས། ང་ནི་ཁྱོད་ཚོའི་ཁུར་བོ་ཉག་གཅིག་ཡིན་པ་ངས་ཤེས་ཡོད།” དེ་བས་ངས་
བཤད་རྒྱུར། “ཁྱེད་ཀྱིས་སྐད་ཆ་འདི་ལོ་ག་ཚོད་ལ་བཟློས་པ་ཡིན། ཐ་ན་ང་ལའང་ཡིད་
ཆེས་ཅུང་ཙམ་སྐྱེས་སུ་བཅུག” ཡིན་ནའང་ཁྱེད་ཀྱི་ཁ་བཤད་ཁོ་ནས་མི་ཆོག གལ་སྲིད་
དངོས་གནས་ཁ་འབྲལ་རྒྱུ་ཡིན་ཚེ། ང་ལ་ཤེས་སུ་མ་བཅུག་ན་བཟང་། དེ་མིན་ངས་པན་
ཅི་མེ་འཁོར་ཨང་གྲངས་བཅུ་བདུན་པར་བཞག་ནས་ཅེ་ཁི་སུན་དུ་བསྐྱལ་སྲིད། ངས་ཡང་
བཤད་རྒྱུར། ངས་ད་དུང་མོ་གནས་གང་ཞིག་ཏུ་བསྐྱལ་ན་འགྲིག་ཚུལ་ཡང་ཤེས། གང་
ལྟར་གནས་དེ་ནི་འོ་མའི་སྲང་དང་སྦྲང་རྩིའི་ལམ་གང་ཡང་མ་རེད། བཤད་མཚམས་
འདིར་སླེབས་དུས་མོ་སླར་ཡང་ངུས་བྱུང་། དེ་བས་ངས་བཤད་རྒྱུར། ཡ་ཡ། ད་ངས་མི་
བཤད། ངའང་མི་གཞན་དག་དང་འདྲ་བར་རང་གི་ཤ་ཉེའི་ཆེད་དུ་ང་རྒྱལ་སྐྱེ་བཞིན་ཡོད།
ངས་ཁོ་ཚོའི་སྐྱེས་ཁུངས་གསལ་བོར་མི་ཤེས་ནའང་།
ང་ཚོས་ཟ་མ་ཅུང་ཙམ་རིང་ཟོས། ཨ་མས་ཡང་བསྐྱར་ཏི་ཨར་ཞུ་སྒོ་ཁར་མངགས་
ནས་ཁོན་ཏིང་ཡོང་གིན་ཡོད་མེད་ལ་ལྟ་རུ་བཅུག
“ངས་ཁྱེད་ལ་ཐེངས་མང་པོར་བཤད་པ་མིན་ནམ། མོ་དྲོས་ཇ་འཐུང་གི་ཡོང་རྒྱུ་མ་
རེད།” ངས་དེ་ལྟར་བཤད།
“མོས་ཕྱིར་ལོག་ནས་དྲོས་ཇ་འཐུང་དགོས་པ་ཤེས་ན་འགྲིག” ཨ་མས་བཤད་
རྒྱུར། “ངས་མོ་རྒྱ་སྲང་ལ་གང་འདོད་དུ་མ་འཕྱན། ཟ་མ་ཟ་དུས་ཡུལ་ལ་ཤོག་ཟེར་ཡོད།
ཁྱོད་ཀྱིས་ད་ཅི་གསལ་བོར་བལྟས་སམ། ཏི་ཨར་ཞུ།”
“འོ་ན་ཁྱེད་ཀྱིས་མོ་མ་མངགས་པས་འགྲིག” ངས་དེ་ལྟར་བཤད།
“ཁྱོད་ཚོས་ང་ཇི་ལྟར་གསོན་དུ་འཇུག་ཨང་།” མོས་བཤད་རྒྱུར། “ཁྱོད་ཚོ་ཚང་མ་
ངའི་ཁ་གཏད་དུ་ལངས་ཏེ། ནམ་ཡང་ང་ལ་རྒྱབ་འགལ་བྱེད།”
“གལ་ཏེ་ཁྱེད་ཀྱིས་ལག་མ་གསེབ་ན། ངས་མོར་ཡག་པ་ཡོན་ཏན་སྒོས་ཁ་ལེན་
ཚིག་རྩི་བྱེད་དུ་འཇུག་ཐུབ།" ངས་བཤད་རྒྱུར། “ཉིན་གཅིག་མི་དགོས། ངས་མོ་གཡུང་
ལ་དབབ་ནུས།”
“ཁྱོད་ཀྱིས་མོར་གཏུག་དྲག་བྱ་ངེས་རེད།” མོས་བཤད་རྒྱུར། “ ཁྱོད་དང་ཨ་ཞང་
མའོ་ལའེ་གཉིས་ཀྱི་འབྱུང་བ་འདྲ་འདྲ་རེད།"
སྐད་ཆ་དེས་ལྡོག་སྟེ་ང་ལ་གསལ་འདེབས་བྱས་པ་དང་མཚུངས། ངས་འཕྲིན་ཡིག་
བླངས་ནས་མོར་གཏད། “ཁྱེད་ཀྱིས་འཕྲིན་ཡིག་འདིའི་ཁ་མ་ཕྱེ་ཡང་རུང་།” ངས་བཤད་
རྒྱུར། “གང་ལྟར་དངུལ་ཁང་གིས་ཐེངས་འདིར་ཁྱེད་ཀྱིས་ག་ཚོད་བླངས་པའི་བརྡ་སྦྲན་
པར་ངེས།”
“འཕྲིན་ཡིག་ཁྱོད་ལ་བྲིས་པ་རེད།” མོས་དེ་ལྟར་བཤད།
“ཁྱེད་ཀྱིས་ཁ་ཕྱེས་དང་།” ངས་དེ་ལྟར་བཤད་པ་ན། མོས་འཕྲིན་ཡིག་གི་ཁ་ཕྱེ་
ཞིང་། ཐེངས་ཤིག་བལྟས་རྗེས་ཕྱིར་ང་ལ་སྤྲད།
འཕྲིན་ཡིག་གི་ནང་དོན་ནི་གཤམ་གསལ་ལྟར། 
ངའི་སྙིང་ཉེ་བའི་ཨ་ཞང་ཞང་ཆུང་ལགས།
ཁྱོད་ཀྱིས་ཤེས་པར་སྤྲོ་བ་ནི། ཉེ་ཆར་བདག་ལ་ལས་རིགས་ཤིག་གཉེར་བའི་གོ་སྐབས་
ཐོབ་པ་དེ་ཡིན་ངེས། ལས་རིགས་འདི་ཅི་ཡིན་གང་ཡིན་ཐད། ངས་གནས་དུས་འོས་འཚམ་
ཞིག་ཏུ་ཁྱོད་ལ་བཤད་མ་གཏོགས། འཕྲིན་ཡིག་ཏུ་འབྲི་སྟབས་མ་བདེ། ངས་ཁྱོད་ལ་གསང་རྒྱ་
བྱེད་དོན་འདིར་སྤྲོས་ཀྱང་ཅི་སྐྱོན་ཏེ། ངས་ལོ་ངོ་མང་པོར་ཚོང་ལས་གཉེར་བའི་ཉམས་མྱོང་
གིས་ར་སྤྲད་པ་ལྟར་ན། གསང་བའི་དོན་དག་དང་ཕྲད་ཚེ། རྫི་གསང་དོད་པོ་བྱེད་པ་ཤིན་ཏུ་
གཙོ། རབ་ཡིན་ན་ཕན་ཚུན་ངོ་གཏུགས་ནས་བཤད་པ་རབ་ཀྱི་རབ་རེད། ངའི་རྣམ་འགྱུར་འདི་
འདྲའི་ནན་ཏན་ཡིན་དོན། ལས་རིགས་འདིའི་རིན་ཐང་དང་འབྲེལ་བ་ཡོད་པ་སྨོས་ཅི་དགོས།
ཁྱོད་ཀྱིས་ཀྱང་དཔགས་པས་ལོས་རྟོགས། བརྒྱ་བཤད་ཚིག་གི་རྩ་བ་ཅི་ཡིན་ཟེར་ན། ངས་ལས་
རིགས་འདིའི་ཕྱི་ནང་གསང་གསུམ་ལ་རྒྱུས་ལོན་ཟབ་མོ་བྱས་པ་དེ་ལས་མ་འདས། ངས་ཁྱོད་
ལ་མགྲིན་པ་གཟེངས་སུ་བཏེགས་ནས་སྨྲ་ཆོག་པ་ནི། ད་རེབ་ཀྱི་གོ་སྐབས་འདི་སྔར་ན་མེད་
ཀྱང་ཕྱིས་སུའང་འབྱུང་ཁག་པོ་ཞིག་སྟེ། ད་ལྟ་ངས་དུས་ཡུན་རིང་བོར་འཚོལ་སྙེག་བྱེད་པའི་
དམིགས་ཡུལ་དེ་ཐག་ཇེ་ཉེ་ནས་ཇེ་ཉེར་འགྱུར་བ་གསལ་བོར་མཐོང་ཐུབ། མི་འགྱང་བར་
ང་རང་ཉིད་ཀྱི་དཔལ་འབྱོར་གནས་བབ་ཇེ་ལེགས་སུ་བསྒྱུར་ནུས་ཤིང་། ཁྱིམ་རྒྱུད་ཀྱི་འཁོས་
ཀའང་དེར་བསྟུན་གྱིས་སླར་གསོ་ཡོང་ཐུབ་པར་གདོན་མི་ཟ། བཤད་ན་ངོ་ཚ་བ་ཞིག་ལ། པ་
སི་ཁང་ཟེར་བའི་སྐུ་དྲག་གི་ཁྱིམ་རྒྱུད་འདིའི་སྐྱེས་པའི་ཁྲོད་ད་བར་ང་གཅིག་པུ་ལས་ལྷག་མི་
འདུག་པ་དེ་རེད། འོན་ཏང་། ངས་ཁྱེད་ཀྱི་ལང་ཚོས་སྙེམས་པའི་ཨ་མ་དང་ང་ཡི་ཞང་བོ་མ་
ལུས་ཁྱིམ་ཚང་གཅིག་གི་ཤ་ཉེར་བརྩིས་ནས་ཡོད།
ཡིན་ནའང་། རྒྱུ་རྐྱེན་དུ་མའི་དབང་གིས། ང་གནས་སྐབས་སུ་གོ་སྐབས་འདི་རྒྱ་ཆེར་
སྤྱོད་པའི་ཆུ་ཚད་ལ་སླེབས་མེད་ཅིང་། ད་དུང་མུ་མཐུད་དུ་འབད་བརྩོན་བྱེད་དགོས་མཆིས།
ཁེ་དབང་འདི་གཞན་ལག་ཏུ་མི་འཆོར་བའི་ཆེད། དེ་རིང་ངས་ཁྱེད་ཀྱི་ཨ་མའི་དངུལ་བྱང་ལས་
ལ་མཁོ་བ་ཉུང་ཙམ་བླངས་ཏེ། མ་རྩ་ཐེངས་དང་པོ་འཇོག་རྩིས་ཡིན། འགྲོ་ལུགས་ཆ་ཚང་
ཡོང་སླད། འཕྲིན་ཡིག་གི་ཞོར་དུ་ངའི་མིང་རྟགས་བཀོད་པའི་བུན་འཛིན་ཞིག་ཀྱང་བསྐུར་
ཡོད། དྲང་མོར་བཤད་ན། འདི་ནི་གནས་སྐབས་ཀྱི་རྣམ་པ་ཙམ་མ་གཏོགས། དོན་དུ་མཐར་ཐུག་
གི་དམིགས་ཡུལ་ནི་ཁྱེད་ཀྱི་ཨ་མར་འགྱུ་བག་རྒོད་པའི་སྤྱི་ཚོགས་ཁྲོད་འཚོ་བའི་ཁག་ཐེག་
རིགས་ཤིག་འཐོབ་ན་འདོད་པ་དེ་ལས་མ་འདས། ངས་སྒོར་མོ་འདི་དང་རང་ཉིད་ཀྱི་མ་འཇོག་
གཉིས་ལ་གཅིག་མཚུངས་སུ་བདག་གཉེར་གང་ལེགས་བྱ་ངེས་ཏེ། འདི་ལྟར་ན། མ་འོངས་པར་
ང་རྒྱུ་ཐོག་ལ་བརྒྱག་པའི་གོ་རིམ་ཁྲོད་ངས་འདི་ལྟར་ཕལ་སྐད་བཤད་པར་དགོངས་དག་
མ་འོངས་པར་ཁྱེད་ཀྱི་ཨ་མར་ཡང་ཁེ་ཕན་ངེས་ཅན་འཐོབ་ཐུབ།
ཁྱོད་ཀྱིས་ཤེས་གསལ་ལྟར། ངས་ཁྱོད་ལ་མ་གསང་དྲང་བོར་བརྗོད་པ་ནི་ཚོང་ལས་པ་
ཞིག་རང་ཉིད་ཀྱི་ལས་གྲོགས་ལ་ཡིད་ཆེས་པའི་རྟགས་སུ་འཁུམས་ཤིང་། རྗེས་མར་ང་ཚོས་
གཡུར་དུ་ཟ་བའི་འབྲས་བུ་འདིར་མཉམ་དུ་ལོངས་སྤྱད་ན་ཅི་འདྲ་རེད། མིག་སྔར་ཁྱེད་ཀྱི་ཨ་
མའི་ལུས་ཕུང་ཞན་པ་དང་ལྷོ་ཕྱོགས་པའི་ལྕམ་མོ་དྲེགས་ལྡན་དག་གིས་འཇིག་རྟེན་གྱི་ཟང་
ཟིང་ཙག་ཙིག་ལ་ཅི་མི་སྙམ་པ་དང་། དེའི་ཁར་བུད་མེད་རྣམས་བྱུང་རྒྱལ་དུ་སྨྲ་བ་དང་གསང་
མི་ཚུགས་པའི་གནས་བབ་ལ་གཞིགས་ཏེ། མོའི་མདུན་སར་དོན་འདི་མི་གླེང་བའི་རེ་བ་ཞུ།
ངས་བསམ་བློ་བཞི་གསུམ་བཅུ་གཉིས་བཏང་བ་ན། རེ་ཞིག་ངག་རྒྱ་བསྡམ་རྒྱུ་ནི་ཐབས་ཀྱི་
མཆོག་ཏུ་སེམས། ནམ་ཉི་མ་ཞིག་ལ། ངས་ཐོག་ཐག་ཀུན་ཏུ་བསྐྱིས་པའི་སྒོར་མོ་རྣམས་གཅིག་
ཀྱང་མ་ཆད་པར་དངུལ་ཁང་དུ་འཇོག་རྩིས་ཡོད། འོན་ཀྱང་མོར་དོན་འདིའི་སྐོར་ཅི་ཡང་མ་
བཤད་ན་བཟང་། ང་ལྟ་བུའི་སྐྱེས་པ་ཕོ་ཞིག་ལ་མཚོན་ན། སྒོར་མོ་ཁ་ཤས་ཀྱི་དོན་དུ་ཁྱེད་ཀྱི་ཨ་
མ་ལྟ་བུའི་ལྕམ་མོ་དྲེགས་ལྡན་ཞིག་ལ་ཐུགས་སུན་བཟོ་ག་ལ་འོས།
ཁྱོད་ལ་དགའ་བའི་ཨ་ཞང་།
མའོ་ལའེ་པ་སི་ཁང་།
“ཁྱེད་ཀྱིས་ཇི་ལྟར་བྱ་རྒྱུ་ཡིན།” ངས་དེ་ལྟར་བཤད་ཞོར། འཕྲིན་ཡིག་དེ་སྒྲོག་ཙེའི་
ཁ་གཏད་དུ་སྐོར་གཡུག་བྱས།
“ངས་ཁོར་སྒོར་མོ་སྟེར་བར་ཁྱོད་མི་འཐད་པ་ཤེས་ཡོད།” མོས་དེ་ལྟར་བཤད།
“དེ་ནི་ཁྱེད་ཀྱི་སྒོར་མོ་རེད།” ངས་བཤད་རྒྱུར། “ཁྱེད་ཀྱིས་སྒོར་མོ་དེ་བྱ་བྱིའུ་ལ་
གཡུག་རྒྱུ་ཟེར་ནའང་། དེ་ནི་ཁྱེད་ཀྱི་བྱ་བ་རེད།”
“ཁོ་ནི་ངའི་སྤུན་ངོ་མ་ཡིན།” ཨ་མས་བཤད་རྒྱུར། “ཁོ་ནི་ངེད་པ་སི་ཁང་ཚང་གི་
སྐྱེས་པ་གཅིག་པུ་ཡིན། ང་ཚོ་ཤི་ན་ངེད་རུས་རྒྱུད་འདིའི་རྒྱུད་པ་ཆད་སོང་བ་རེད།”
ངས་བལྟས་ན་དོན་དག་འདིའི་རིགས་གཞན་ཁ་ཤས་ལ་མཚོན་ནའང་སྡུག་
བསྔལ་གྱི་རྒྱུ་ལོས་ཡིན།" ངས་བཤད་རྒྱུར། “ཆོག་གི ཆོག་གི” ངས་བཤད་རྒྱུར། “འདི་
ནི་ཁྱེད་ཀྱི་སྒོར་མོ་རེད། ཁྱེད་ཀྱིས་ཇི་ལྟར་བྱེད་ན་དེ་ལྟར་རེད། ངས་དངུལ་ཁང་ལ་བརྡ་
བརྒྱབ་ནས་ཇི་བཞིན་སྤྲོད་དུ་འཇུག་དགོས་སམ།”
“ངས་ཁྱོད་ཁོར་དགའ་ཡི་མེད་པ་ལོས་ཤེས།” མོས་བཤད་རྒྱུར། “ངས་ཁྱོད་ཀྱི་
འགན་ཁུར་ལྕི་བ་ལོས་རྟོགས། ངའི་མིག་ཟུང་བཙུམས་རྗེས་ཁྱོད་ཀྱི་ཁུར་བོ་ཇེ་ཡང་ལ་
འགྲོ་ངེས།”
“མ་གཞིར་ངས་ད་ལྟ་ཉིད་དུ་འཚོ་བ་ཇེ་ལེགས་ལ་གཏང་ཆོག” ངས་བཤད་རྒྱུར།
“ཆོག་གི ཆོག་གི ད་ནས་བཟུང་ངས་དོན་འདི་གླེང་རྒྱུ་མིན། གལ་སྲིད་ཁྱེད་འཐད་ན།
སྨྱོན་པ་གསོ་ས་ཐམས་ཅད་ཀྱང་ངེད་ཚང་ལ་བཅས་ཆོག”
“ཁོ་ནི་ཁྱོད་ཀྱི་སྤུན་རེད་ཡ།” མོས་བཤད་རྒྱུར། “ཁོའི་རིག་པ་མི་གསལ་ནའང་།”
‘ངས་ཁྱེད་ཀྱི་དངུལ་བྱང་འཁྱེར་འགྲོ་རྒྱུ་ཡིན།” ངས་བཤད་རྒྱུར། “དེ་རིང་ང་སོང་
ནས་དངུལ་འཛིན་ལ་བརྗེ་དགོས།”
“ཁོསནམ་ཡང་ཁྱོད་ཀྱི་གླ་ཕོགས་ཉིན་དྲུག་བདུན་རིང་ནར་འགྱང་བྱེད།” མོས་
བཤད་རྒྱུར། “ཁྱོད་ཀྱིས་བལྟས་ན་ཁོའི་ཉོ་ཚོང་དེར་ཡིད་རྟོན་འཕེར་ཆོག་གམ། ང་ཡ་
མཚན་པ་ནི། ཚོང་ཁང་རྙིང་པ་ཞིག་གིས་རྒྱུ་མཚན་ཅིའི་ཕྱིར་དུས་ལྟར་གླ་ཕོགས་སྤྲོད་མི་
ཐུབ་བམ།”
“ཁོར་གནད་དོན་མེད།” ངས་བཤད་རྒྱུར། “དངུལ་ཁང་ལྟར་ཡིད་རྟོན་འཕེར་ཆོག
ངས་ཁོར་ང་ལ་ཁ་ཡ་བྱེད་མི་དགོས། ཐོག་མར་ཟླ་རེའི་ཁྲ་མ་བརྒྱབ་རྗེས་ད་གཟོད་བཤད་
ཆོག་ཅེས་བཤད་པ་ཡིན། མཚམས་མཚམས་སུ་གླ་ཕོགས་ནར་འགྱང་བྱས་པའི་རྒྱུ་མཚན་
འདི་ལ་ཐུག་ཡོད།”
“ངས་སེམས་ཀྱིས་བཟོད་ཐབས་མེད་པ་ནི་ངས་ཁྱོད་ལ་མ་རྩ་ཉུང་ཙམ་བཞག་པ་དེ་
འཆོར་རྒྱུའི་ཉེན་ཁ་ཡིན།” མོས་བཤད་རྒྱུར། “ངས་ནམ་ཡང་ཨར་ནི་སྤྱང་གྲུང་ཅན་གྱི་
ཚོང་པ་ཞིག་རེད་མི་འདོད། ངས་ཀྱང་ལོས་ཤེས། ཁྱོད་ཀྱིས་ཁོའི་ཚོང་ཁང་དུ་མ་རྩ་བཞག་
ཚེ། དེ་མཚུངས་ཀྱི་དབང་ཆའང་ཡོད་ན་འགྲིག ཡིན་ནའང་ཁོ་ཁྱོད་ལ་ཡིད་ཆེས་མེད།
དེ་བས། ང་སོང་ནས་ཁོར་ཁ་བརྡ་བྱ་དགོས།”
“མིན། ཁྱེད་ཀྱིས་ཁ་ཡ་བྱེད་མི་དགོས།” ངས་བཤད་རྒྱུར། “དེ་ནི་ཁོའི་ཚོང་
ཁང་རེད།
“ཁྱོད་ལ་སྒོར་སྟོང་གཅིག་གི་མ་རྐང་ཡོད་པ་མ་རེད་དམ།”
“ཁྱེད་ཀྱིས་ཁ་ཡ་བྱེད་མི་དགོས།” ངས་བཤད་རྒྱུར། “ངས་ཀྱང་མཉམ་ལོས་འཇོག
ང་ལ་ཁྱེད་ཀྱི་མངགས་བཅོལ་འཐུས་ཚབ་ཀྱི་དབང་ཆ་ཡོད། གནད་དོན་ཅི་ཡང་འབྱུང་
མི་སྲིད། ”
“ ཁྱོད་ནི་ངའི་སེམས་རྟེན་ཅི་ལྟ་བུ་ཞིག་ཡིན་པ་ཁྱོད་ཀྱིས་ག་ལ་ཤེས།" མོས་བཤད་
རྒྱུར། “ཁྱོད་ནི་དུས་ནམ་ཡང་ངའི་ལ་རྒྱ་དང་སྤྲོ་སྣང་ཡིན། ཁྱོད་ཀྱིས་རང་འདོད་ངང་ཁྱོད་
ཀྱི་ཟླ་རེའི་གླ་ཕོགས་ངའི་མིང་ཐོག་ནས་དངུལ་ཁང་དུ་གསོག་གིན་ཡོད་ཅེས་གླེང་དུས།
ངས་ལྷ་ཆེན་ལ་བཀའ་དྲིན་ཞུས་ཏེ། རྒྱུ་མཚན་ནི་ཁོང་གིས་ཁོ་ཚོ་ལྷ་ཡུལ་ལ་ཁྲིད་ནའང་།
ཁྱོད་གཅིག་པུ་ང་ལ་བསྐྱུར་བ་རེད།”
“ཁོ་ཚོ་ཚང་མ་མི་བཟང་རྐྱང་རྐྱང་ཡིན།” ངས་བཤད་རྒྱུར། “ངའི་བློ་ངོར་འཁོར་
བ་ནི། ཁོ་ཚོས་ཀྱང་རང་འཁྲིའི་འོས་འགན་བསྒྲུབས་པ་རེད།”
“ཁྱོད་ཀྱིས་འདི་ལྟར་བཤད་དོན་ནི། ཁྱོད་ཀྱིས་འདས་ཟིན་པའི་རང་གི་ཨ་ཕར་
འཁང་ར་བྱེད་པ་ལོས་ཡིན།” མོས་བཤད་རྒྱུར། “སྤྱིར་ན། ཁྱོད་ལའང་འཁང་ར་བྱེད་པའི་
དབང་ཆ་ཡོད་ཆོག་ཆོག་རེད། ཡིན་ནའང་འདི་ལྟར་བཤད་པ་ཐོས་ཚེ། ངའི་སེམས་གས་
ཚལ་དུ་མི་འགྲོ་གྲང་།”
ང་ཡར་ལངས། “ཅུང་ཙམ་ནས་ཁྱེད་ངུ་དགོས་རྒྱུ་རེད།” ངས་བཤད་རྒྱུར། “འོན་
ཀྱང་ངས་འདུག་རོགས་བྱ་མི་ཐུབ་པར་དགོངས་དག ཁྱེད་གཅིག་པུ་ངུས་ནས་སྡོད་དང་།
རྒྱུ་མཚན་ནི་ང་ཕྱིར་ལས་ཚོགས་ལ་འགྲོ་རན་འདུག ང་ད་ལྟ་སོང་ནས་དངུལ་བྱང་དེ་ལེན་རྒྱུ་ཡིན།”
“ང་སོང་ནས་བླང་ཆོག” མོས་དེ་ལྟར་བཤད།
“ཁྱེད་ཁ་མལ་དུ་སྡོད་དང་།” ངས་བཤད་རྒྱུར། “ང་སོང་ནས་བླང་ཆོག" ང་ཐོག་
ཁང་དུ་ཕྱིན་ནས་མོའི་འབྲི་ཅོག་ལས་དངུལ་བྱང་བླངས་འཕྲལ། གྲོང་རྡལ་དུ་ལོག་པ་ཡིན།
ང་དངུལ་ཁང་དུ་འབྱོར་རྗེས། དངུལ་འཛིན་དང་བསྐུར་ཐོད་དུང་སྒོར་མོ་བཅུ་དང་
བཅས་པ་དེ་གར་བཅོལ་ཅིང་། སླར་ཡང་སྦྲག་ཏར་ཁང་དུ་ཅུང་ཟད་བསྡད། ད་ལྟ་ཚོང་སྒོ་
ཕྱེ་དུས་དང་བསྡུར་ན་གྲངས་གནས་གཅིག་གིས་འཕར་འདུག ངས་གྲངས་གནས་བཅུ་
གསུམ་གྱི་སྐབས་ཤོར་སོང་། རྒྱུ་མཚན་ནི་བཅུ་གཉིས་ཀྱི་གནས་སྐབས་དེར་མོ་འཕྲིན་
ཡིག་དེའི་ཆེད་དུ་ཡོང་ནས་རྙོག་དྲ་འདྲ་མིན་བཟོས་པས་རེད།
“ཚོང་འཕྲིན་ཀན་ནམ་དུས་འབྱོར་པ་རེད།” ངས་དེ་ལྟར་བཤད།
“ཕལ་ཆེར་དུས་ཚོད་གཅིག་གི་སྔོན་ལ།" མི་དེས་དེ་ལྟར་བཤད།
“དུས་ཚོད་གཅིག་ཟེར་རམ།” ངས་བཤད་རྒྱུར། “ང་ཚོས་ཁྱོད་ལ་སྒོར་མོ་སྟེར་
དོན་ཅི་རེད།” ངས་བཤད་རྒྱུར། “དེ་ནི་གཟའ་རེར་ཚོང་འཕྲིན་ཐེངས་རེ་འབྱོར་རྒྱུའི་
དོན་དུ་རེད་དམ། འདི་ལྟར་ན་གཞན་གྱིས་བྱ་བ་ཇི་ལྟར་བསྒྲུབ་བམ། ཁང་བའི་ཀླད་ཁེབས་
ཕྱིས་ཀྱང་། ང་ཚོ་ད་དུང་མུན་ནག་ནང་འཐོམས་འདུག”
“ངས་བལྟས་ནའང་ཁྱོད་ཀྱིས་ཅི་ཡང་བསྒྲུབ་ཐུབ་རྒྱུ་མ་རེད།” ཁོས་བཤད་རྒྱུར།
“སྡེ་གཞན་གྱིས་ཁྲིམས་ལུགས་ལ་འགྱུར་བ་བཏང་སོང་། ཚང་མས་མ་རྐང་སྲིང་བལ་
ཚོང་རར་བསྐོར་དགོས་ཟེར།”
“འགྱུར་བ་བཏང་སོང་ངམ།” ངས་བཤད་རྒྱུར། “ངས་ད་དུང་གནས་ཚུལ་འདི་མ་
གོ ཕལ་ཆེར་ནུབ་སྦྲེལ་ཀུང་སིས་ཁྱབ་བསྒྲགས་བྱས་པ་ཡིན་རྒྱུ་རེད།”
ང་ཕྱིར་ཚོང་ཁང་དུ་སླེབས། གྲངས་གནས་བཅུ་གསུམ་ཨང་། ཉིག་ཡོག་གི་གཞུང་
སྒྲུབ་ཁང་དུ་སྡོད་པའི་སྦྱིན་བདག་ཆེན་མོ་དེ་དག་མ་གཏོགས། སུ་ཞིག་གིས་འདིའི་
ནང་གི་གསང་གནད་རྟོགས་པར་ང་གཏན་ནས་ཡིད་མི་ཆེས། སྦྱིན་བདག་ཆེན་མོ་དེ་
དག་གིས་ནམ་ཡང་གྲོང་གསེབ་པ་རྣམས་ཀྱིས་སྒོར་མོ་བསྣམས་ནས་ཁོ་ཚོའི་སར་གུས་
གུས་ཞུམ་ཞུམ་སྒོས་བསྐྱལ་ཡོང་བར་སྒུག་ཡོད། ཨིན། ད་ཅི་ཁ་པར་གཏོང་མཁན་དེར་
རང་ཉིད་ལ་ཡིད་ཆེས་མེད་པའི་རྣམ་འགྱུར་ཞིག་ཤར་འདུག ངས་སྔ་མོ་ནས་བཤད་
ཡོད་དེ། གལ་སྲིད་ཁྱོད་ཀྱིས་གཞན་གྱི་བསམ་འཆར་ལ་མཉན་རྩིས་མེད་ཚེ། ཁྱོད་ཀྱིས་
དེའི་དོན་དུ་གླ་ཡོན་སྤྲད་པས་ཅི་ཕན། ཡང་གཅིག་བཤད་ན། མི་འདི་དག་ནི་ནང་རྒྱུས་
ཅན་ཤ་སྟག་སྟེ། ཁོ་ཚོས་གནས་ཚུལ་མ་ལུས་ཤེས་པར་ངེས། ངའི་ཁུག་མར་གློག་འཕྲིན་
འདི་འདྲ་ཞིག་ཡོད། ངས་ཁོ་ཚོས་སྦྲག་ཏར་ཁང་བརྒྱུད་དེ་རྒྱུ་ནོར་གཡོ་ཟ་བྱེད་ཀྱིན་པ་
དང་། གང་ཞིག་ཁྲིམས་འགལ་གྱི་སྐབས་འཚོལ་ཀུང་སི་ཡིན་པར་བསྒྲུབ་དགོས། ང་ནི་
བློ་རྩེ་ཉིས་འགལ་ཅན་གྱི་རིགས་དེར་ག་ལ་གཏོགས། ཡིན་ནའང་ཨ་མའི་ཁྲག ཀུང་སི་
དེ་ཡང “ནུབ་སྦྲེལ” ལྟ་བུའི་གཞི་རྒྱ་ཆེ་ཞིང་མ་རྩ་མཐུག་པོ་ཅན་ཞིག་ཡིན་དགོས། དེ་
མིན་དུས་གཟུར་མེད་པར་ཚོང་འཕྲིན་ཇི་ལྟར་སྤེལ་ཐུབ་ཨང་། ཁོ་ཚོས་གང་མགྱོགས་
ངང་ཁྱོད་ལ་གློག་འཕྲིན་བཏང་སྟེ། “ཁྱེད་ཀྱི་དེ་རིང་གི་རྩིས་ཁྲ་ཡོངས་སུ་བརྒྱབ་
ཟིན” ཞེས་སྐད་ཆ་རེ་གཉིས་ལབ་སྲིད་ནའང་། ཁོ་ཚོས་གཞན་གྱི་འཆི་གསོན་ལ་གཏན་
ནས་སེམས་ཁུར་མི་བྱེད། ཁོ་ཚོ་ནི་ཉིག་ཡོག་གི་ཚོགས་པ་དང་ཁྱི་སྤྱང་ངན་འབྲེལ་ཡིན་
པ་སུས་མི་ཤེས།
ང་ཚོང་ཁང་དུ་སླེབས་པའི་ཚེ། ཨར་གྱིས་ཆུ་ཚོད་འཁོར་ལོར་ལྟ་ཙམ་བྱས། ཡིན་
ནའང་ཁོས་ཅི་ཡང་མ་སྨྲས། འགྲུལ་པ་སོང་ཚར་རྗེས། ཁོས་ད་གཟོད་བཤད་རྒྱུར།
“ཁྱོད་ཁྱིམ་ལ་དྲོས་ཇ་འཐུང་དུ་སོང་བ་ཡིན་ནམ།”
“ངའི་སོ་ན་བཞིན་འདུག སྨན་པར་སྟོན་དགོས།” ངས་འདི་ལྟར་བཤད་དོན་ནི
ངས་གནས་གང་དུ་ཟ་མ་ཟོས་པ་དང་ཁོ་གཉིས་བར་འབྲེལ་བ་སྤུ་ཙམ་ཡང་མེད། འོན་
ཀྱང་ང་དང་ཁོ་གཉིས་ཕྱི་དྲོ་ཧྲིལ་བོ་ཞིག་ལ་མཉམ་དུ་མི་སྡོད་ཐུ་མེད་ཡིན། ངས་གྱོང་མ་
རག་པའི་བསམ་པ་མེད། གལ་ཏེ་ཁོས་མུ་མཐུད་དུ་ཉ་ཉོག་ལུང་བ་གང་བཤད་ཚེ། དངོས་
གནས་བཟོད་ཐབས་བྲལ་བ་ལ་ཨང་། ངས་སྔར་ནས་བརྗོད་མྱོང་། གལ་ཏེ་གྲོང་གསེབ་ཀྱི་
སྦྱིན་བདག་ཆུང་ཆུང་ཞིག་གི་སྐད་ཆའང་མཐོ་སར་བཞག་ཚེ། འོ་ན་རྗེས་སོར་སྒོར་མོ་ལྔ་
བརྒྱ་ལས་མེད་པའི་མི་ཞིག་གིས་ཀྱང་སྒོར་མོ་ཁྲི་ལྔ་ཡོད་པའི་བཟོ་ལྟ་སྟོན་ངེས།
“ཁྱོད་ཀྱིས་ང་ལ་བརྡ་ཞིག་བརྒྱབ་ན་འགྲིག” ཁོས་བཤད་རྒྱུར། “ངས་ད་དུང་སྔ་
མོ་ནས་ཕྱིར་ལྡོག་རྒྱུ་རེད་བསམས།”
“ངའི་སོ་རུལ་འདི་ནམ་ཡང་གཞན་ལ་བཙོང་ཆོག དེའི་ཁར་ཁྱོད་ལ་སྒོར་མོ་བཅུ་
ཐམ་པ་བསློགས་ཀྱང་རུང་།” ངས་བཤད་རྒྱུར། “ང་ཚོའི་ཐོག་མའི་ཁ་ཆད་ཁྲོད་དྲོས་
ཇའི་སྐབས་སུ་དུས་ཚོད་གཅིག་རིང་གི་ཟ་མ་ཟ་ཁོམ་ཡོད་པ་མ་ཡིན་ནམ།” ངས་བཤད་
རྒྱུར། “གལ་ཏེ་ཁྱོད་ངའི་བྱ་སྤྱོད་ལ་འཐད་པ་མེད་ཚེ། ཇི་ལྟར་ཐག་གཅད་རྒྱུ་ཁྱོད་ལ་
གསལ་ངེས།”
“དེ་ང་ལ་གསལ་བ་ཡིན།” ཁོས་བཤད་རྒྱུར། “གལ་ཏེ་ཁྱོད་ཀྱི་ཨ་མའི་ཁ་ངོ་མིན་
རྒྱུ་ན། ངས་སྔར་ནས་ཐག་བཅད་ཡོད། མོ་ནི་ངས་ཤིན་ཏུ་སྙིང་རྗེ་བའི་ལྕམ་མོ་ཞིག་ཡིན།
ཅེ་སུང་། ཡིད་ཕངས་པ་ལ་མི་གཞན་དག་སྙིང་རྗེ་རིན་མི་འདུག”
“སྙིང་རྗེ་དེ་ཁྱོད་ཀྱིས་རང་ཉིད་ལ་སྐྱུར་དང་།” ངས་བཤད་རྒྱུར། “གལ་སྲིད་ང་
ཚོར་དགོས་མཁོ་བྱུང་ན་ཁྱོད་ལ་བརྡ་གཏང་ཆོག"
“ཁྱོད་ཀྱིས་བྱ་ངན་དེ་འདྲ་ལས་རུང་། ངས་དུས་ཡུན་རིང་བོར་གསང་རྒྱ་བྱས་པ་
ཡིན། ཅེ་སུང་།” ཁོས་དེ་ལྟར་བཤད།
“བདེན་ནམ།” ངས་ཁོར་འཕྲོ་མ་བཤད་དུ་བཅུག ཐོག་མར་ཁོས་ཅི་བཤད་ལ་
མཉན། དེ་ནས་ཁོའི་ཁ་བཀག་ཀྱང་ཆོག
“རླངས་འཁོར་དེ་ཁྱོད་ཀྱིས་ཇི་ལྟར་ཉོས་པ་ཡིན། དེའི་དོན་ང་ལ་མོ་ལས་ཀྱང་བརྒྱ་
ཆའི་བརྒྱ་ཡི་གསལ་ཆ་ཡོད།”
“ཁྱོད་ལ་གསལ་ཆ་ཡོད་འདོད་དམ། ཨེ་རེད།” ངས་བཤད་རྒྱུར། “ཁྱོད་ཀྱིས་ནམ་
ཞིག་ལ་ཁྲོམ་བསྒྲགས་བྱས་ཏེ། དེ་ནི་ཨ་མའི་ས་ནས་བརྐུས་ཡོང་བ་རེད་ཟེར་རྒྱུ།”
“ངས་ཅི་ཡང་མ་ཟེར།” ཁོས་བཤད་རྒྱུར། “ཁྱོད་ལ་མོའི་འཐུས་ཚབ་མངགས་
བཅོལ་གྱི་དབང་ཆ་ཡོད་པ་ངས་ཤེས་ཡོད། དེར་མ་ཟད་མོས་ངའི་འདིར་སྒོར་མོ་སྟོང་
གཅིག་གི་མ་རྐང་བཞག་ཡོད་པར་འདོད་པའང་ངས་ལོས་རྟོགས།”
“བཟང་གི” ངས་བཤད་རྒྱུར། “ཁྱོད་ཀྱིས་ཤེས་པ་མང་དྲགས། འོ་ན་ངས་ཁྱོད་ལ་
ད་དུང་ཡང་གསང་བ་ཁ་ཤས་བསྒྲག་ཆོག ཁྱོད་སོང་ནས་དངུལ་ཁང་ལ་རྩད་ཆོད་དང་།
ལོ་ངོ་བཅུ་གཉིས་རིང་། ཟླ་རེའི་ཟླ་མགོར་ངས་སྒོར་མོ་བརྒྱ་དང་དྲུག་ཅུ་བཅོལ་བ་དེ། སུ་
ཞིག་གི་མིང་ཐོག་ནས་བསོགས་པ་རེད།”
“ངས་ཅི་ཡང་མ་བཤད།” ཁོས་བཤད་རྒྱུར། “ཁྱོད་ཀྱིས་རྗེས་མར་སེམས་ཆུང་བྱས་
ན་བཟང་། དེ་ངའི་རེ་བ་ཙམ་ཡིན།”
ངས་ཡང་བསྐྱར་ཅི་ཡང་མ་བཤད། བཤད་ཀྱང་ཕན་ཐོགས་མི་འདུག ངས་དུས་སྔ་
མོ་ནས་ཤེས་ཡོད་དེ། གལ་སྲིད་མི་ཞིག་གི་བསམ་བློ་ངན་རེངས་སུ་གྱུར་ཚེ། ཐབས་ཀྱི་
མཆོག་ནི་མི་གང་དེར་རང་ཉིད་ཀྱི་ལྟ་བ་མཁྲེགས་འཛིན་བྱར་འཇུག་རྒྱུ་དེ་རེད། གལ་
སྲིད་མི་ཞིག་གིས་ཤ་ཚ་བའི་གཏམ་ལ་སྙན་མོ་མེད་ཅེས་ཁྱོད་ལ་ཁ་ཏ་བྱས་ཚེ། ཐབས་ཀྱི་
མཆོག་ནི་མི་གང་དེར “མཚན་བདེ་ལེགས། བདེ་མོ” ཞེས་བརྗོད་རྒྱུ་དེ་རེད། དགའ་
འོས་པ་ཞིག་ནི་ང་རང་ཉིད་ལ་སེམས་སྙི་མོ་དེ་འདྲ་ཞིག་ཡེ་ནས་མེད། དེ་མིན། ནད་ཕོག་
པའི་ཁྱི་ཕྲུག་ཅིག་ལ་བདག་སྐྱོང་བྱེད་པ་ཇི་བཞིན་སྙིང་རྗེ་སྒོམ་དགོས་འདུག གལ་སྲིད་
ངའང་ཁོ་ནང་བཞིན། གང་སར་སེམས་ཆུང་ནེམ་ཆུང་བྱས་ཏེ། རང་ཉིད་ཀྱི་ཚོང་ཁང་
ཆུང་ཆུང་འདིའི་ཁེ་སྤོགས་བརྒྱ་ཆའི་བརྒྱད་ཡན་ལ་མ་སྤགས་ཚེ། ང་དངོས་གནས་འཆི་
ན་དགའ་བ་ལ། ངས་བསམས་ན་བརྒྱད་ཆའི་བརྒྱད་ཡན་ལ་སྤགས་ཚེ། ཁོ་སྲིད་གཞུང་
གིས་ཚུལ་མིན་ཁེ་ཆེན་གྱི་ཁྲིམས་ལུགས་ལྟར་ཆད་པ་གཅོད་པར་སྐྲག་པ་རེད་འདོད། མི་
ཞིག་གྲོང་རྡལ་ཆུང་ཆུང་ཞིག་ཏུ་འདི་ལྟར་བག་འཁུམས་ཤིང་། ཡར་རྒྱས་མེད་པའི་ཚོང་
གཉེར་ཆུང་ཆུང་ཞིག་ཏུ་འདི་ལྟར་མགོ་འཐོམས་ན། མི་དེར་རེ་བ་ཅི་ཡང་ལྷག་མེད། ཧིན།
གལ་སྲིད་ཁོས་ཉོ་ཚོང་འདི་ང་ལ་གཉེར་དུ་བཅུག་ཚེ། ལོ་གཅིག་གི་ནང་རོལ་ཏུ། ངས་
ཁོ་ཚེ་སྨད་ལ་ངལ་གསོས་ཀྱང་སེམས་ཁུར་ཅི་ཡང་མེད་པ་ཞིག་ཏུ་གཏང་ཆོག་ཡིན་
ནའང་ཁོས་སྒོར་མོ་མ་ལུས་ཆོས་ཚོགས་སོགས་ལ་སྦྱིན་པར་ངེས། གལ་སྲིད་ངས་ཅི་ཞིག་
ལ་བཟོད་སྒོམ་མི་ཐུབ་ཅེ་ན། དེ་ནི་མི་བཟང་བཟང་མདོག་བྱེད་མཁན་དེའི་རིགས་ལས་
མ་འདས། མི་འདིའི་རིགས་ནི་རང་གིས་མ་ཤེས་ཚེ་ཐམས་ཅད་གཞན་ལ་ཁ་གཡར་རྒྱུར་
དགའ་ཞིང་། གོ་སྐབས་གང་རུང་ལྡན་ཚེ་རྒྱུ་འབྲས་ཅི་ཞིག་ཡོད་མདོག་གིས་རང་དང་
འབྲེལ་བ་མེད་པའི་དོན་དག་དེ་ཕ་རོལ་པོར་བསྒྲག་རྒྱུར་ཡང་མོས། ངས་བལྟས་ན། གལ་
སྲིད་མི་གཞན་གྱིས་ངས་མི་རྟོགས་པའི་དོན་དག་གང་རུང་བསྒྲུབས་པ་དང་ངས་མི་དེ་ནི་
རྫུན་རྐྱལ་ཞིག་ཏུ་འདོད་ཚེ། འོ་ན། ངས་ཉུང་མཐར་ཡང་ཚོང་ཁང་ལྟག་རྒྱབ་ཀྱི་རྩིས་ཐོ་
ལས་གནད་དོན་ཁ་ཤས་བདེ་བླག་ངང་རྙེད་ཐུབ་པར་གདོན་མི་ཟ། མི་རེ་གཉིས་ལ་མཚོན་
ན་རྩིས་ཐོ་འདི་དག་གཞན་ལ་བསྒྲག་རིན་ཏིལ་ཙམ་ཡང་མེད་ཅིང་། ཤེས་ལོས་འདོད་
ཅན་ཚོར་ཡང་བཤད་དགོས་མ་མཆིས། དོན་དུ་མི་འདི་ཚོས་ཤེས་པ་ང་ལས་ལྷག་མིན་ན་
དེ་རེད། གལ་ཏེ་ཁོ་ཚོས་ཅི་ཡང་མི་ཤེས་རུང་། ང་ལ་འབྲེལ་བ་ཅི་ཞིག་མཆིས། སྐབས་དེར་
ཨར་གྱིས་བཤད་རྒྱུར། “ངའི་རྩིས་ཐོ་ནི་སུ་དང་ཀུན་ལའང་གསལ་བ་ཡིན། འབྲེལ་ཡོད་
ཀྱི་མི་སྣའམ་ཡང་ན་ང་དང་ཚོང་འབྲེལ་ཡོད་པའི་སྲས་མོ་སུ་ཞིག་ཡིན་རུང་ལྟག་རྒྱབ་ཀྱི་
རྩིས་ཐོར་ཞིབ་བཤེར་བྱ་ཆོག ངས་ནི་དགའ་བསུ་ཚད་མེད་ཞུ་རྒྱུ་ཡིན།”
“ལོས་བདེན། ཁྱོད་ཀྱིས་ཅི་ཡང་མི་ཟེར།” ངས་བཤད་རྒྱུར། “ཁྱོད་ཀྱིས་ད་དུང་
རང་ཉིད་ལ་བདེན་ཁ་སྟེར་མི་ཐུབ་པས། ཁྱོད་ཀྱིས་མོ་རྩིས་ཐོ་ཁང་དུ་ཁྲིད་དེ་མོ་རང་ཉིད་
ལ་བཙལ་དུ་འཇུག་པ་ལས། ཁྱོད་རང་ཉིད་ཀྱིས་ཅི་ཡང་བཤད་མི་སྲིད།”
“ངས་ཁྱོད་ཀྱི་བྱ་བར་ཇུས་གཏོགས་བྱེད་འདོད་མེད།” ཁོས་བཤད་རྒྱུར། “ངས་
ཤེས་ཡོད། ཁྱོད་ཀྱང་ཁོན་ཏིང་དང་འདྲ་བར། ཕྱོགས་གཅིག་གཉིས་ཐད་མགུ་གང་མེད།
འོན་ཏེ་ཁྱོད་ཀྱི་ཨ་མའང་ཧ་ཅང་ལས་ངན་ཞིག་རེད། གལ་སྲིད་མོ་འདི་གར་ཡོང་ནས་
ཁྱོད་ཅིའི་ཕྱིར་ལས་གནས་ནས་མི་འབུད་དམ་ཟེར་ན། ངས་གནས་ཚུལ་ཇི་བཞིན་ཞུ་བ་
ལས་ཐབས་མེད། ཁྱོད་ཀྱིས་ལོས་ཤེས། དེ་ནི་སྒོར་མོ་སྟོང་གཅིག་གི་དོན་དུ་གཏན་ནས་
མིན། གནད་དོན་ནི། གལ་ཏེ་མི་ཞིག་གི་དངོས་ཡོད་གནས་ཚུལ་དང་ཁོའི་རྩིས་ཐོ་གཉིས་
ཡ་འགལ་དུ་གྱུར་ན། མི་དེས་བྱ་བ་ཅི་ཡང་མི་འཇོན་པ་རེད། དེར་མ་ཟད། ངས་ནི་མི་
སུར་ཡང་རྫུན་ལབ་ན་མི་འདོད། རང་གི་དོན་དུ་ཡིན་ནའང་ཆོག་གཞན་གྱི་ཆེད་དུ་ཡིན་
ནའང་རུང་།”
“འོ་ན།” ངས་བཤད་རྒྱུར། “ངའི་བསམ་ཚུལ་ལྟར་ན། ང་དང་བསྡུར་ཚེ། ཁྱོད་ཀྱི་
སྙིང་རྗེ་ནི་ཁྱོད་ཀྱི་ལག་རོགས་གལ་ཆེན་ཞིག་རེད། དེ་དྲོས་ཇར་སླེབས་ཀྱང་ཁྱིམ་དུ་ཟ་
མ་བཟའ་རུ་འགྲོ་མི་དགོས་པར་མཐོང་། ཡིན་ནའང་། ཁྱོད་ཀྱི་སྙིང་རྗེ་དེས་ངའི་ཡི་ག་
མི་འཆུ་བར་ཞུ།” ངས་ཟེར་ན། རྒྱུ་མཚན་ནི་གནམ་རྒན་མ། ངས་བྱ་བ་ཇི་ལྟར་བསྒྲུབས་
ན་ལེགས་སམ། ཁྱིམ་ཚང་དེ་ལྟ་བུ་ཞིག ཨ་མ་དེ་ལྟ་བུ་ཞིག མོས་ཁའེ་ཏི་མི་གཅུན་
ཞིང་གཞན་གཅིག་ཀྱང་མི་གཅུན། དཔེར་ན་ཐེངས་དེར་མོས་ན་གཞོན་ཞིག་གིས་ཁའེ་
ཏིར་མཆུ་སྦྱོར་བ་མཐོང་འཕྲལ། ཉིན་གཉིས་པ་ཧྲིལ་བོར་འདུན་ལྭ་གོན་ཞིང་ངོ་ཁེབས་
གཡོགས་ཏེ་ཁང་བའི་ནང་ཕར་འགྲོ་ཚུར་འོང་བྱས་པ་ལྟ་བུ་རེད། ཐ་ན་ཨ་ཕས་ཀྱང་མོར་
སྐད་ཆ་ཚིག་གཅིག་བཤད་དུ་འཇུག་མ་ནུས། མོ་དེ་གར་ངུ་ཞོར་དུ་མོའི་ཞི་མོ་ཤི་སོང་ཟེར།
སྐབས་དེར་ཁའེ་ཏི་ལོ་ན་བཅོ་ལྔར་བུད་མ་ཐག་རེད། དེ་ལྟར་སོང་ན། ལོ་གསུམ་བགོར་
ཚེ་ངའི་ཨ་མས་དཀའ་ཐུབ་པའི་བལ་ལྭ་ཐགས་ཐགས་ཤིག་གྱོན་པར་ངེས། ཡང་མིན་ན་
སེང་རས་ཀྱིས་བཟོས་པར་ཡང་སྲིད། ངས་ཟེར་ན། མོ་ཉིན་བཞིན་གྲོང་རྡལ་ལ་གསར་
དུ་འབྱོར་བའི་ཚོང་འགྲེམས་པ་རེ་རེ་དང་ཕར་འགྲོགས་ནས་སོང་ཚུར་གཤིབས་ནས་
འོངས་པ་མཐོང་ཚེ། ཁྱོད་ཀྱིས་བལྟས་ན་ངས་བཟོད་ཐུབ་བམ། ཁོ་ཚོ་སོང་རྗེས། ད་དུང་
ཡང་ལམ་བར་དུ་ཕྲད་པའི་ཚོང་འགྲེམས་པར། ཅེ་ཧྥུ་སུང་ལ་སླེབས་ན། གནས་གང་དུ་
མཛེས་མ་བཙལ་ཐུབ་རབས་གླེང་། ང་ནི་ཁ་ངོ་ཁོ་ནར་བརྟེན་ནས་རང་སྡུག་རང་གིས་
མྱོང་མཁན་ཞིག་མིན། ཡིན་ནའང་ངས་དོན་མེད་དུ་མི་ནག་ཐབ་ཚང་གང་གི་ཁ་རྒྱབ་
གསོ་མི་ནུས་ལ། ཁུལ་ཚུགས་སྨྱོན་པ་ཁང་གི་ལོ་རིམ་དང་པོའི་ཕུལ་བྱུང་སློབ་མ་རང་ཁྱིམ་
དུ་བཙན་གྱིས་འགོག་ཀྱང་ག་ལ་འདོད། ཕ་རྒྱུད་རུས་པ་གསེར་དང་མ་རྒྱུད་རུས་པ་དུང་
ཡིན་ཟེར་ན། ངས་བཤད། མེས་པོ་གོང་མའི་རིང་ལ་ཁུལ་དཔོན་དང་དམག་དཔོན་མང་
བོ་འཁྲུངས་མྱོང་། སྟབས་ལེགས་པ་ཞིག་ལ། མེས་པོ་གོང་མའི་རིང་ལ་རྒྱལ་པོ་དང་སྲིད་
བློན་འཁྲུངས་མ་མྱོང་བ་རེད། དེ་མིན། ང་ཚོ་ཁྱིམ་ཚང་གང་བོ་ཅེ་ཁི་སུན་དུ་གནས་སྤར་
ནས་ཕྱེ་མ་ལེབ་བདའ་འདེད་བྱེད་ཀྱིན་ཡོད་ངེས། ངས་ཟེར་ན། གལ་ཏེ་པན་ཅི་ངའི་བུ་
ཕྲུག་ཡིན་ཚེ། དེ་ནི་ཅི་འདྲའི་ཐབས་རྡུགས་ཤིག་རེད་ཨང་། འོན་ཀྱང་། ངས་དང་པོ་ཉིད་
ནས་འདི་ནི་ཐང་བུ་ཞིག་ཡིན་པ་ཤེས་ཡོད། ཡིན་ནའང་དུས་ད་ལྟའི་ཚད་དུ་སླེབས་ན།
ལྷ་ཆེན་རྒད་པོ་བསུས་ནས་ཐག་གཅོད་དུ་ཆུགས་ཀྱང་། རྩིས་འདི་གསལ་བོར་ཁྲིགས་
རྒྱུ་མ་རེད།
ཅུང་ཙམ་གྱི་རྗེས་སུ། ངས་རོལ་ཚོགས་ཀྱིས་ཁྲོག་ཁྲོག་པང་པང་གི་སྒྲ་སྣ་ཚོགས་
དཀྲོལ་བ་ཐོས། དུས་དེར་ཚོང་ཁང་གི་འགྲུལ་པའང་རེ་རེ་བཞིན་སྟོངས་པར་གྱུར། མི་
ཚང་མ་འཁྲབ་སྟོན་ར་བར་འགྲོ་བཞིན་མཆིས། ཁོ་ཚོས་སྒོར་ཟུར་གཉིས་ཀྱི་རྨེད་ཐག་གི་
ཆེད་དུ་གོང་བརྩེགས་དོན་ནི། འཕྲོར་ལྷག་གི་སྒོར་ཟུར་གཅིག་དང་སྐར་ལྔ་བོ་བྱང་ཕྱོགས་
པ་དེ་ཚོར་འབུལ་བསམས་པས་རེད། རྫུན་རྐྱལ་དེ་ཚོ་གྲོང་རྡལ་དུ་སླེབས་ཤིང་། འཁྲབ་
སྟོན་གྱི་ཆོག་མཆན་འཐོབ་སླད་སྒོར་མོ་བཅུ་ཐམ་པ་ལས་སྤྲད་མེད་པ་ཐག་གིས་ཆོད། ང་
ལྟག་སྒོ་བརྒྱུད་ནས་ལྷས་ར་གཞུག་མར་ཕྱིན།
“ཝེ།” ངས་བཤད་རྒྱུར། “ཁྱོད་ཀྱིས་རྣམ་རིག་མ་བསྒྲིམས་ཚེ། གཅུས་གཟེར་དེ་
ཁྱོད་ཀྱི་ཤ་གསེང་ནས་སྐྱེ་ཡང་སྲིད། སྐབས་དེར་ང་སྟ་རེ་ཕྱར་ནས་གཅོད་པ་ལས་ཐབས་
མེད། གལ་ཏེ་ཁྱོད་ཀྱིས་རེམ་མར་རྨོ་འདེབས་འཕྲུལ་ཆས་ལེགས་སྒྲིག་བྱས་ནས། ཞིང་པ་
རྣམས་ལ་སྲིང་བལ་འདེབས་སུ་མ་བཅུག་ན། འབུ་སྣ་ཞགས་ཀྱིས་ཅི་ཞིག་བཟའ་རྒྱུ།”
ངས་བཤད་རྒྱུར། “དེ་མིན་རྩྭ་ཙིག་རྔ་བཟའ་རུ་འཇུག་པ་ལས་ཅི།”
“མི་དེ་དག་དུང་ཆུང་བུས་ན་ངར་བ་ལ་ཨང་།” ཡེ་པོ་ཡིས་བཤད་རྒྱུར། “གཞན་
ཚོས་བཤད་ན་འཁྲབ་སྟོན་རུ་ཁག་གི་རུ་མི་ཞིག་གིས་སོག་ལེ་བཟུང་ནས་ལས་སླ་མོའི་
ངང་གཞས་དཀྲོལ་ཐུབ་ཟེར།”
ཉོན་ཅིག” ངས་བཤད་རྒྱུར། “ཐེངས་འདིའི་འཁྲབ་སྟོན་གྱིས་ང་ཚོའི་གྲོང་རྡལ་
ལ་ཡོང་སྒོ་ཅི་ཙམ་བཙལ་ཐུབ་པ་ཁྱོད་ཀྱིས་ཤེས་སམ། ཕལ་ཆེར་སྒོར་མོ་བཅུ་ཐམ་པ་
རེད།” ངས་བཤད་རྒྱུར། “དེ་ནི་སྐབས་འདིར་པུའུ་ཁི་ཐོ་ཕིན་གྱི་ཁུག་མར་ཉལ་བའི་
སྒོར་མོ་བཅུ་བོ་དེ་ཡིན་པར་ལ་ཐང་མེད།”
“ཁོ་ཚོས་ཅིའི་ཕྱིར་སྐུ་ཞབས་པུའུ་ཁིར་སྒོར་མོ་བཅུ་ཐམ་པ་སྟེར་དགོས་སམ།”
ཁོས་དེ་ལྟར་བཤད།
“གནས་འདིར་འཁྲབ་སྟོན་གྱི་ཆོག་མཆན་འཐོབ་པའི་ཆེད་རེད།” ངས་བཤད་
རྒྱུར། “འདི་ལྟར་ན་ཁོ་ཚོས་ཁྱོད་ལ་མིག་གི་དགའ་སྟོན་གྱི་ལོངས་སྤྱོད་བསྟབས་པ་དེའི་
མ་རྩ་ག་ཚོད་ཡིན་པ་ཁྱོད་ཀྱིས་བརྩི་ཤེས་སམ།”
“ཁྱེད་ཀྱིས་བཤད་ན་གནས་འདིར་འཁྲབ་སྟོན་གྱི་ཆེད་དུ་ཁོ་ཚོས་སྒོར་མོ་བཅུ་
ཐམ་པ་སྤྲད་དགོས་པ་རེད་དམ།” ཁོས་དེ་ལྟར་བཤད།
“དེ་ག་རང་རེད།” ངས་བཤད་རྒྱུར། “འོ་ན་ཁྱོད་ཀྱིས་བལྟས་ན་ག་ཚོད་སྤྲད་
དགོས་”
“གནམ་རྒན་མ།” ཁོས་བཤད་རྒྱུར། “ཁྱེད་ཀྱིས་བཤད་པ་ལྟར་ན། སྲིད་གཞུང་
གིས་འཁྲབ་སྟོན་རུ་ཁག་ལས་གླ་ཡོན་བླངས་རྗེས། ད་གཟོད་ཁོ་ཚོར་ཆོག་མཆན་གནང་
བ་རེད་དམ། ང་ཡིན་རྒྱུ་ན། མི་དེས་སོག་ལེ་འཐེན་པར་བལྟ་བའི་ཆེད། སྒོར་མོ་བཅུ་ཐམ་
པ་སྤྲད་ཀྱང་འཐད་པ་ཡིན། འདི་ལྟར་བརྩིས་ཚེ། སང་ནངས་ད་དུང་ཁོ་ཚོར་སྒོར་དགུ་
དང་ཟུར་བདུན་སྐར་ལྔ་ཆད་མི་འདུག་གམ།”
ཧིན། བྱང་ཕྱོགས་པ་ཚོས་ད་དུང་ང་ཚོར་ཏན་ཏན་ཏིག་ཏིག་སྒོས་མི་ནག་གི་གོ་ས་ཇེ་
མཐོར་གཏང་རྒྱུ་ཟེར། ཁོ་ཚོར་གཏང་དུ་ཆུགས་དང་ཆོག ངས་ནམ་རྒྱུན་འདི་ལྟར་བཤད་
པ་ཡིན། ཁོ་ཚོ་ཐག་རིང་ལ་འགྲོ་རུ་བཅུག་པས། ལུའུ་དབྱི་སི་ཝེར་གྱི་ལྷོ་ཕྱོགས་སུ་རྔོན་
ཁྱི་ཁྲིད་ནས་བཙལ་ཀྱང་གྲིབ་གཟུགས་ཙམ་ཡང་མཐོང་རྒྱུ་མེད་ན་བཟང་། དེ་མ་རེད་དམ།
ངས་ད་སོ་མ་ཡེ་པོར་བཤད་རྒྱུར། གཟའ་སྤེན་པའི་དགོང་མོར་སླེབས་དུས་འཁྲབ་སྟོན་རུ་
ཁག་གིས་རྡོག་ཁྲེས་བསྒྲིལ་ཏེ་ཉུང་མཐར་ཡང་སྒོར་སྟོང་གཅིག་གི་ཡོང་སྒོ་བསྣམས་ནས་
ང་ཚོའི་རྫོང་ཐོག་དང་ཁ་འབྲལ་རྒྱུ་རེད། ཁོས་བཤད་རྒྱུར།
“དེར་ཕྲག་དོག་སྐྱེས་དོན་མི་འདུག ཟུར་གཉིས་དང་སྐར་ལྔའི་པཱ་སེ་ང་ཚོས་ཀྱང་ཉོ་ཐུབ།”
“ཅི་ཞིག་གི་ཟུར་གཉིས་དང་སྐར་ལྔ།” ངས་བཤད་རྒྱུར། “ཟུར་གཉིས་དང་སྐར་
ལྔས་ཐ་ན་གྲངས་ཆུང་ཙམ་ཡང་བསྐང་མི་ཐུབ། ཁོ་ཚོས་སྐར་གཉིས་ཅན་གྱི་ཀ་ར་ཞིག
ཁྱོད་ལ་ཟུར་གཅིག་གམ་ཡང་ན་ཟུར་གཅིག་སྐར་ལྔ་བྱས་ན་བཙོངས་ན་ཅི་འདྲ་རེད།
ཁྱོད་འདི་གར་འགྲེངས་ནས་ཁོ་ཚོའི་འབུད་རྡུང་དཀྲོལ་གསུམ་ལ་གཡེང་ན། དུས་ཚོད་
དོན་མེད་དུ་ཆུད་ཟོས་སུ་བཏང་། འོ་ན་དུས་ཚོད་དེར་རིན་གོང་མི་དགོས་སམ།”
“དེའང་བདེན་པ་རེད།” ཁོས་བཤད་རྒྱུར། “ཨིན། གལ་སྲིད་དོ་དགོང་ང་ཚོ་མ་ཤི་མ་
ན་ཚེ། ཁོ་ཚོ་འགྲོ་དུས་ཡང་སྐར་གཉིས་ཟུར་ལྔ་འཁྱེར་རྒྱུ་རེད། འདི་ནི་མངོན་གསལ་རེད།”
“འདི་ལྟར་བལྟས་ན་ཁྱོད་ནི་དངོས་གནས་གླེན་པ་གླེན་ནག་ཅིག་རེད།" ངས་དེ་
ལྟར་བཤད།
“ཨིན།” ཁོས་བཤད་རྒྱུར། “འདིའི་ཐད་ནས་ངས་ཁྱོད་དང་མི་རྩོད། གལ་ཏེ་གླེན་
པར་ཉེས་པ་ཡོད་ཚེ། བཙོན་ཁང་གི་བཙོན་མ་ཐམས་ཅད་ཤ་མདོག་ནག་པོ་ཡིན་པའི་ངེས་
པ་མེད།”
སྐབས་དེར། ངས་གློ་བུར་མགོ་བོ་དགྱེ་ནས་སྲང་ལམ་ལ་ཅེར་བའི་ཚེ། མོ་མིག་ལམ་
དུ་ཐོགས་བྱུང་། ངས་གོམ་གང་ཕྱི་ནུར་སྟེག་ནས་རང་ཉིད་ཀྱི་མཁྲིག་མར་བལྟས་པའི་
གླགས་དང་བསྟུན། སྐྱེས་པ་ཕོ་དེ་སུ་ཡིན་ཁྲིགས་མ་ཞོག རྒྱུ་མཚན་ནི་ངས་དུས་ཚོད་
དུ་ཡིན་པར་མཉམ་བཞག་པ་ཡིན། སྐབས་དེར་དུས་ཚོད་གཉིས་དང་ཕྱེད་ཀ་རེད། མི
རྣམས་ཀྱི་སྔོན་དཔོག་དང་བསྡུར་ན་ང་དེའི་ནང་དུ་ག་ལ་འདུ་མོ་སྐར་མ་ཞེ་
ལྔའི་གོང་ནས་སྔ་ལོག་བྱས་པ་གསལ། ངས་མིག་མདའ་ཕྱི་ལོགས་སུ་འཕངས་པ་ན། ཐོག་
མར་མིག་ལམ་དུ་སྣང་བ་ནི་ཁོའི་གོང་དཀྲིས་དམར་པོ་དེ་རེད། དུས་དེའི་ཚེ་ངའི་སེམས་
སུ། གོང་དཀྲིས་དམར་པོ་དཀྲི་མཁན་ནི་སུ་ཞིག་ཡིན་ནམ་སྙམ། ཡིན་ནའང་སྐབས་དེར་
མོས་ཕྱོགས་གཅིག་ནས་ཚོང་ཁང་ཕྱོགས་སུ་དོགས་ཟོན་བྱེད་པ་དང་། ཕྱོགས་གཞན་
གཅིག་ནས་སྲང་ལམ་གྱི་གྱང་རྩ་དེད་དེ་རྐང་འཇབ་ལག་འཇབ་ཀྱིས་ཕར་ཕྱིན་པས།
ངས་སྐྱེས་པ་ཕོ་དེར་མཉམ་འཇོག་མ་ཐུབ། ངའི་སེམས་སུ། མོའི་མིག་ལམ་དུ་ང་ཟེར་བ་
ཞིག་ཡེ་ནས་མི་འདུག ངས་མོ་སློབ་གྲྭར་མངགས་ན། མོ་ལྡོག་སྟེ་སློབ་བྱོལ་བྱེད། དེར་
མ་ཟད། མོ་ཚོང་ཁང་བརྒྱུད་ནས་འགྲོ་བར་ཡ་མི་ང་ཞིང་། ངས་མོ་མཐོང་བར་ཡང་ཞེད་
སྣང་སྤུ་ཙམ་ཡང་མ་མཆིས། གང་ལྟར་མོས་ཚོང་ཁང་ནང་རོལ་གྱི་རྣམ་པ་ཅི་ཡང་མི་
མཐོང་སྟེ། རྒྱུ་མཚན་ནི་ཉི་འོད་དྲང་ཐད་དུ་འཕྲོས་འདུག་པས་རེད། དེར་ལྟ་བ་ནི་རླངས་
འཁོར་གྱི་མདུན་གློག་ལ་ལྟ་བ་བཞིན་མིག་ལ་ཤིན་ཏུ་འཚེར། དེར་བརྟེན་ང་སྒོའི་ནང་
རོལ་ཏུ་བསྐུངས་ནས་མོའི་བྱ་བྱེད་འགྲོ་འདུག་ལ་བརྟགས་པ་ཡིན། མོའི་གདོང་བར་སྐག་
ཚོས་བྱུགས་ནས་སྤེལ་འཕོངས་དང་འདྲ་ལ། སྐྲ་ལོར་སྐྲ་རྩི་འབྱར་བག་ཅན་ཞིག་བསྐུས་
པར་མ་ཟད། སྐྲ་ཚུགས་ཀྱང་ཁྱད་པར་བ་ཞིག་བཏོད་འདུག ང་ན་གཞོན་དུས། གལ་ཏེ་
བུ་མོ་ཞིག་གིས་བརླ་དང་འཕོངས་ཤ་ཙམ་ཡང་ཁེབས་མི་ཁེབས་པའི་ཤམ་ལྭ་གྱོན་ནས་
རྒྱ་སྲང་ཉུག་ཚེ། ཐ་ན་ངན་དགུ་ཚང་བའི་ཀེ་ཡར་སུའམ་པི་ཨར་གཉིས་ལས་གང་ཡང་
རུང་། འཛིན་བཟུང་ཐེབས་པར་གདོན་མི་ཟ། དྲང་མོར་ལབ་ན། བུ་མོ་ཚོས་ཆ་ལུགས་
འདི་འདྲ་བྱས་དོན། མཐར་གཏུགས་ཚེ་རྒྱ་སྲང་རྒྱུ་བའི་སྐྱེས་པ་ཚོས་མཐོང་མ་ཐག་ལག་
པ་བསྲིངས་ནས་རེག་འདོད་ཀྱི་ཟ་འཕྲུག་བསླང་འདོད་པ་མ་ཡིན་ནམ། ངས་དོན་དུ་སུ་
ཞིག་གིས་གོང་དཀྲིས་དམར་པོ་དཀྲི་སྲིད་དམ་སྙམ་པའི་སྐད་ཅིག་དེ་ཉིད་དུ། གློ་བུར་ཡིད་
ལ་ངེས་པ་ནི། འཁྲབ་སྟོན་རུ་ཁག་གི་རུ་མི་ཞིག་མ་ཡིན་ནམ། དོན་འདི་ངའི་སེམས་ལ་
ཁྲིགས་སེར་བབས། དེ་ནི་མོས་ང་ལ་དངོས་སུ་བཤད་པ་ལྟར། ཧིན། ང་མི་འདི་དགྱེ་སྒུར་
རྐྱོང་གསུམ་འཕྲོད་པ་ཅན་ཞིག་ཡིན། གལ་ཏེ་སྐབས་ལ་ལར་ངས་རང་ལ་ཚོད་འཛིན་
ཐུབ་པ་མིན་ཚེ། དེ་རིང་ངས་ཅི་ཞིག་བཅའ་འཇོག་པར་ཐེ་ཚོམ་མེད། དེར་བརྟེན། ཁོ་ཚོ་
གྲུ་ཁ་དཀྱོགས་ནས་ཕྱིན་པ་ན། ང་ལམ་སང་སྒོར་བུད་ནས་རྗེས་འདེད་བཏང་། ངས་ཐ་ན་
ཞྭ་མོའང་མ་གྱོན། འདི་ལྟར་ཉི་མ་དཀར་ངོགས་སུ་སྲང་ལམ་ཆུང་ཆུང་དེར་སོ་བ་བྱེད་པ་
ནི། ངའི་ཨ་མའི་མཚན་སྙན་གྲགས་ཀྱི་ཆེད་དུ་མ་ཡིན་ནམ། ངས་དུས་སྔ་མོ་ནས་བཤད་
མྱོང་། ཞི་མོ་ཞིག་མའི་བྱང་ཁོག་ནས་ཐ་ཤལ་ཡིན་ན། དེར་ཁྱོད་ལ་བཀོད་པ་ཅི་ཡང་མེད།
གལ་ཏེ་མོའི་ཁྲག་རྩར་འཁོལ་བ་ནི་ཐ་ཤལ་གྱི་ས་བོན་ཡིན་ན། ཁྱོད་ཀྱིས་ཇི་ལྟར་བསྐྱོར་
ཡང་བསྐྱོར་མི་ཐུབ། ཐབས་ཤེས་ཉག་ཅིག་ཡོད་པ་ནི་མོ་ཅི་དགར་བཏང་སྟེ། མོ་དང་ངན
ལོབས་ཕྱོགས་གཅིག་པའི་མིར་འགྲོགས་ཤིང་། ཤི་གསོན་ཐམས་ཅད་མོར་རང་ལག་བྱར་
བཅུག་ན་བཟང་།
ང་རྒྱ་སྲང་དུ་སླེབས་ཚེ། ཁོ་ཚོའི་གྲིབ་གཟུགས་ཙམ་ཡང་མཐོང་རྒྱུ་མི་འདུག ང་དེ་
གར་འགྲེངས་ནས། ཐ་ན་ཞྭ་མོའང་གྱོན་མེད། ཨ་ན་མ་ན་ང་རང་ཉིད་ཀྱི་སྨོན་པ་ཞིག་དང་
མཚུངས། གཞན་གྱིས་འདི་ལྟར་དྲན་ངེས་ཏེ། ཁྱིམ་ཚང་འདིའི་གཅིག་ནི་གླེན་པ་དང་།
གཅིག་ཆུ་བོར་ལྕེབས། བུ་མོ་ནི་རང་ཉིད་ཀྱི་བཟའ་ཟླས་གཡུགས། བལྟས་སོང་ན་ཁྱིམ་
ཚང་འདིའི་གཞན་དག་ཀྱང་སྨྱོན་པ་ཡིན་པ་གནས་ལུགས་ཀྱིས་གྲུབ་འདུག ང་རྒྱ་སྲང་
དུ་འགྲེང་སྐབས། མི་ཚོས་གླག་མིག་ཇི་བཞིན་ང་ལ་ཡང་ཡང་རྟོག་པར་བྱེད། གོ་སྐབས་
ཤིག་བྱུང་ཚེ། མ་རེད་དམ། དངོས་གནས་ངའི་བློ་ཡུལ་ལས་འགོངས་མི་འདུག ངས་སྔོན་
ཆད་ནས་བཟུང་ཁྱིམ་ཚང་དེའི་བཟའ་མི་གང་བོར་གཟའ་འབོག་སྨྱོ་འབོག་ཁེལ་བར་
འདོད་ཡོད་ཟེར་ངེས། ས་ཞིང་བཙོངས་ནས་ཁོ་ཧྭ་ཧྥུ་སློབ་གྲྭར་བསྐྱལ། ལོ་ངོ་མང་པོའི་
རིང་ཁུལ་ཚུགས་སློབ་ཆེན་ཞིག་ལ་དངུལ་སྦྱིན་བཏང་ང་སློབ་གྲྭ་དེར་སྤོ་ལོ་འགྲན་སྡུར་
སྐབས་ཐེངས་གཉིས་ཕྱིན་པ་མ་གཏོགས་དུས་རྒྱུན་འབྲེལ་བ་ཅི་ཡང་མེད་རང་ཁྱིམ་དུ་
མོའི“ཞི་མོའི་མིང་ཟུར་ཙམ་ཡང་གླེང་མི་ཆོག་ཕྱིས་སུ་ཨ་ཕ་གྲོང་རྡལ་དུ་འགྲོ་མཚམས་
ཆད་ཅིང་ཁོས་ཉིན་མཚན་དབྱེར་མེད་དུ་ཆང་དམ་པང་ནས་དེ་གར་འདུག་རྐྱང་བྱེད་
ངའི་མིག་ལམ་དུ་ད་དུང་ཡང་ཁོའི་ཉལ་གོས་ཀྱི་སྨད་རྡུལ་དང་གཅེར་རྗེན་གྱི་རྐང་པ་
གཉིས་འཆར་བཞིན་མཆིས་ད་དུང་ཡང་ཆང་ལྡུག་པའི་ཤག་ཤག་གི་སྒྲ་རྣ་ལམ་དུ་བྱང་
མཇུག་མཐར་ཁོ་རང་ཉིད་ཀྱིས་ཆང་ཡང་ལྡུག་མི་ཐུབ་པསT. P. ལ་རོགས་བཅོལ་ཞུ་
དགོས་བྱུང་བར་མངོན་མོས་ལྡོག་སྟེ་ཁྱོད་ཀྱིས་ཨ་ཕར་རྗེས་དྲན་བྱེད་དུས་གུས་བཀུར་
གྱི་རྣམ་འགྱུར་མི་འདུག་ཟེར་ངས་ལན་དུ་ཅིའི་ཕྱིར་འདི་ལྟར་མིན་ནམ་ཟེར་ཁོའི་བག་
ཆགས་མ་ལུས་ངའི་དྲན་འཛིན་ཁྲོད་རྡོ་ལ་རི་མོ་བཞིན་དུ་བརྐོས་ཡོད་ནམ་ཞིག་ང་ཡང་
སྨྱོས་པར་གྱུར་ན་མ་གཏོགས་སུ་དང་གང་གིས་ངས་ཇི་ལྟར་བྱ་རྒྱུ་ཤེས་སམ་ང་ ་ནི་ཆང་མ་
དགོས་ཆུ་རིག་ནའང་སྐྱུག་མེར་ལངས་ཤིང་གལ་ཏེ་བདག་ལ་ཨ་རག་འཐུང་དུ་འཇུག་
པ་ལས་རླངས་སྣུམ་ཕོར་བ་གང་མིད་པས་དགའ་ལོ་རུན་གྱིས་ཚང་མར་བཤད་རྒྱུར་ཁོར་
ཆང་འགྲོ་མེད་ནའང་ཐང་མོད་འོན་ཀྱང་གལ་ཏེ་ཁྱོད་ཚོ་ཁོ་སྟག་ཤར་ཞིག་ཡིན་པར་ཡིད་
མི་ཆེས་ན་ངས་ཁྱོད་ཚོར་ཁོ་ཇི་ལྟར་ཡིན་ཚུལ་བརྗོད་ཆོག་མོས་ད་དུང་བཤད་རྒྱུར་གལ་
ཏེ་ནམ་ཞིག་ངས་ཁྱོད་དང་འཕྱན་མོ་དེ་གཉིས་གཤིབས་པ་མཐོང་ཚེ་ངས་ཁྱོད་ལ་ང་ཡི་
བཟང་ངན་ཤེས་སུ་འཇུག་ཆོག་ངས་མོར་གཅར་རྒྱུ་ཡིན་ངས་མོར་སེན་འཐོག་བྱ་རྒྱུ་
ཡིན་གལ་ཏེ་མོ་འབྲོ་ཐེངས་གཅིག་གིས་རྗེས་མེད་ཤུལ་མེད་དུ་མ་གྱུར་ཚེ་ངས་མུ་མཐད་
དུ་མོར་རྟ་ལྕག་གིས་བྲབ་རྒྱུ་ཡིན་མོས་དེ་ལྟར་བཤད་པ་ན་ངས་ཀྱང་ལན་དུ་ངས་ཆང་
མི་འཐུང་བ་ནི་ང་རང་སྒེར་གྱི་དོན་དག་ལས་མ་འདས་གལ་ཏེ་དུས་ནམ་ཚོད་ཅིག་ལ་
ཁྱོད་ཀྱིས་ང་འཇོན་མེད་དུ་རྟོགས་ན་གལ་ཏེ་ཁྱོད་འཐད་པ་ཡིན་ན་ངས་ཁྱོད་ལ་ཝི་རག་
ཟོམ་་ཆེན་གང་ཉོས་ནས་ཁྲུས་བྱེད་དུ་གཞུག་ཆོག་རྒྱུ་མཚན་ནི་ངས་སེམས་བཟང་གཞུང་
དྲང་ཅན་གྱི་འཕྱན་མོ་ཞིག་ལ་ཧ་ཅང་བརྩི་བཀུར་གྱི་བསམ་པ་བཟུང་ཡོད་རྒྱུ་མཚན་ནི་
ངས་ཨ་མའི་བདེ་ཐང་ལ་བདག་སྐྱོང་བྱེད་པར་མ་ཟད་རང་ཉིད་ཀྱི་གོ་ཐོབ་ལའང་གཅེས་
འཛིན་བྱེད་དགོས་ཡིན་ནའང་ཞ་ཞི་མ་འདིས”གང་ལྟར་ངས་མོར་རོགས་རམ་མང་པོ་
བྱས་རུང་མོར་དྲིན་གཟོ་ཡི་འདུ་ཤེས་མེད་པ་ཕར་ཞོག་མོས་མོ་རང་ཉིད་དང་ངའི་ཨ་མ་
དང་ང་བཅས་པའི་ངོ་ཚ་དེ་གྲོང་རྡལ་དུ་དོར་ཚར།
མོ་གང་དུ་ཕྱིན་པ་མ་ཤེས། ངས་མོ་མཐོང་ཐབས་བྲལ། མོས་ཕལ་ཆེར་ང་རྗེས་འདེད་
གཏོང་བ་ཚོར་རྗེས་སྲང་ཀྱོག་གཞན་ཞིག་ཏུ་བྲོས་ཏེ། གོང་དཀྲིས་དམར་པོ་ཅན་གྱི་གར་
པ་དེ་དང་མཉམ་དུ་ཡར་རྒྱུག་མར་རྒྱུག་བྱེད་ཀྱིན་ཡོད་པ་འདྲ། མི་སུ་ཞིག་གིས་གར་པ་དེ་
མཐོང་ན་མིག་རིག་རིག་བྱེད་ཅིང་སེམས་སུ་འདི་ལྟར་དྲན་ངེས། འདི་སུ་ཞིག་ཡིན་ནམ།
ཆ་ལུགས་འདི་ཅི་འདྲ་རེད་དམ། ཝེ། སྦྲག་ཏར་ཁང་གི་ཞབས་ཞུ་པས་ང་ལ་མཚམས་མེད་
དུ་ཅི་ཞིག་བཤད་ཅིང་མཆིས། ངས་གློག་འཕྲིན་བླངས་པ་དང་། ལག་ཏུ་ཅི་ཞིག་ཐོགས་པ་
ཚོར་མ་བྱུང་། ངས་མིང་ཐོ་བཀོད་རྗེས་ད་གཟོད་རིག་པ་སོས་པར་གྱུར། ངས་གློག་འཕྲིན་
གྱི་ཁ་ཕྱེ་རྗེས། སྔར་བཞིན་ཅི་ཞིག་བྲིས་འདུག་པར་མཉམ་མ་བཞག ཡིན་ནའང་། གང་
ལྟར་ངས་ཚོད་དཔག་བྱས་ཀྱང་བྱ་ཐུབ། འདི་ནི་འབྱུང་སྲིད་པའི་དོན་དག་ཁོ་ནར་ངེས་ཏེ།
བསམ་གཟས་ནས་ནར་མར་འགྱངས་མཐར། ངས་དངུལ་འཛིན་དངུལ་བྱང་དུ་བཅོལ་བ་
ན་ད་གཟོད་སླེབས་པར་གྱུར།
ངས་མི་ཤེས། ཉིག་ཡོག་ལྟ་བུའི་གྲོང་ཁྱེར་ཆེན་པོར་མ་གཏོགས་ཅིའི་ཕྱིར་ང་ཚོ་
གྲོང་གསེབ་པའི་ལག་ནས་ལྐོག་ཟ་ལྐོག་ལེན་བྱེད་པའི་མི་དེ་འདྲ་མང་པོ་ཤོང་ཐུབ་
ཨང་། ང་ཚོས་ཉིན་དང་མཚན་སྦྲེལ་ནས་དཀའ་ལས་མྱངས་ཤིང་། རང་ཉིད་ཀྱི་སྒོར་
མོ་ཕར་བསྐུར་པ་ན། མཇུག་འབྲས་ནི་ཤོག་བུ་ལེབ་མོ་ཞིག་སྟེ། སྐུ་ཉིད་ཀྱི་མ་རྐང་དེ་
སྒོར༢༠.༦༢ལྟར་ཚང་རྩིས་བརྒྱབ་ཅེས་པའོ། །ཁྱོད་ལ་བསླུ་བྲིད་གཏོང་ཅི་ཐུབ་ཀྱིས། ཤོག
ངོས་ནས་ཁྱོད་ལ་ཁེ་སྤོགས་ཅུང་ཙམ་ཐོབ་ཏུ་བཅུག་ཀྱང་། གནད་འགག་གི་སྐབས་སུ།
ཏིང་སྒྲ་དང་བཅས། སྐུ་ཉིད་ཀྱི་མ་རྐང་དེ་སྒོར༢༠.༦༢ལྟར་ཚང་རྩིས་བརྒྱབ་ཟེར། དེས་
ག་ལ་ཚད། དེའི་ཁར་ཟླ་རེར་ཨ་ཇོ་ཆེ་གེ་མོར་སྒོར་བཅུ་རེ་སྤྲོད་དགོས། ཨ་ཇོ་དེ་ཡང་
མིན་ན་ལས་རིགས་འདིར་བྱང་ཆ་ཅི་ཡང་མེད་ལ། ཡང་མིན་ན་སྦྲག་ཏར་ཁང་དང་དོར་
མ་གཅིག་གོན་མཁན་རེད། ཁོའི་འགན་ཁུར་ཉག་གཅིག་ནི་ཁྱོད་ལ་སྒོར་མོ་ཇི་ལྟར་
འཇལ་ཡག་བྱ་རྒྱུ་དེ་རེད། ངོ་མ། ཁོ་ཚོའི་གཡོ་སྒྱུ་དེས་ང་སྡུག་ལ་མ་གཏད་པའི་བསམ་
པ་མེད། གང་ལྟར། འདི་ནི་ཁོ་ཚོའི་གཡོ་འོག་ཏུ་ཐེབས་པ་ཆེས་མཐའ་མ་ཡིན། ཡེ་ཤུ་
པའི་མིར་ཡིད་ཆེས་པ་ལས་གཞན། མི་སུ་ཡིས་ཀྱང་མ་གོང་ཇེ་མཐོར་འཕག་རྒྱུ་ཡིན་པ་
ལོས་ཤེས། རྒྱུ་མཚན་ནི་ཆུ་བོ་མུ་སི་སི་པུ་ཡི་ཟུར་གསུམ་གླིང་དུ་མི་འགྱང་བར་ཆུ་ལོག་
བརྒྱུག་རྒྱུ་རེད་ལ། སྲིལ་བལ་ནི་ན་ནིང་ལྟར་ཤུལ་མེད་དུ་གཏང་སྲིད། ང་ཚོའི་གནས་
འདིར་ལོ་ཏོག་ལོ་གྲངས་བཞིན་ཆུ་བོས་བསྣུབས་ནའང་། ཝ་ཧྲིང་ཐོན་གྱི་སྐུ་ཞབས་མི་
དྲག་ཚོས་ལོ་རེར་སྒོར་ཁྲི་ལྔ་ཡི་དམག་གྲོན་སྤྱད་ནས་ཉི་ཅ་ལ་ཀའམ་ཡང་རྒྱལ་ཁབ་
གཞན་པའི་ནང་སྲིད་ལ་ཐེ་གཏོགས་བྱེད། ཆུ་བོ་མུ་སི་སི་པུ་སྔར་བཞིན་བྲུག་སྲིད་དེ།
དེ་བས་སྲིལ་བལ་གྱི་རིན་གོང་ཡང་པཱང་གཅིག་ལ་ཟུར་གསུམ་དུ་འཕར་བར་ངེས། ཧེ།
ངས་དངོས་གནས་དྲང་གནས་ཁོ་ཚོར་བརྡབ་གསིག་ཐེངས་ཤིག་བཏང་སྟེ། རང་ཉིད་
ཀྱི་མ་རྩ་ཚང་མ་ཕྱིར་ལེན་འདོད། ངས་ཁོ་ཚོ་ཁྱིམ་མེད་སྤྲང་པོར་གཏོང་འདོད་མེད།
ལས་ཀ་དེའི་རིགས་ས་གནས་ཆུང་ཆུང་གི་ཁ་རྒྱལ་མགོ་རྒྱལ་ཚོས་ད་གཟོད་སྒྲུབ་ཕོད།
ངས་ནི་ཡེ་ཤུ་པ་གནའ་ཤི་བོ་དེ་ཚོས་ཁག་ཐེག་དང་ཡིད་རྟོན་འཕེར་ཆོག་ཟེར་བའི་
ནང་ཁུལ་གྱི་གསང་འཕྲིན་ལ་བརྟེན་ཏེ་ངའི་ལག་ནས་བསླུས་པའི་སྒོར་མོ་དག་ཕྱིར་
ལེན་འདོད་པ་ཙམ་ཡིན། རྗེས་སོར་ངས་ལག་པ་གཙང་འཁྲུད་བྱས་ཏེ་གཏན་ནས་རེག་
རྒྱུ་མིན། ཁོ་ཚོས་ངའི་རྐང་པར་མཆུ་སྦྱར་རུང་ངའི་ལག་ནས་སྐར་ལི་གང་ཡང་ལེན་
མ་བསམས།
ང་ཕྱིར་ཚོང་ཁང་དུ་འབྱོར། སྐབས་དེར་དུས་ཚོད་གསུམ་པར་བསླེབ་ལ་ཉེ། དུས་
ཚོད་ཤིན་ཏུ་འཕྱིས་པས། བྱ་བ་ཅི་ཡང་སྒྲུབ་ཁོམ་མི་འདུག ཡིན་ནའང་ང་གོམས་ལོབས་
སུ་གྱུར་ཡོད། ཤེས་བྱ་འདིའི་རིགས་ནི་ཧྭ་ཧྥུ་སློབ་ཆེན་མ་འགྲིམས་ཀྱང་སློབ་ཐུབ། རོལ་
ཚོགས་ཀྱིས་འབུད་རྡུང་དཀྲོལ་གསུམ་གྱི་མཚམས་བཞག་པར་མངོན། ལྟད་མོ་པ་མ་ལུས་
འཁྲབ་སྟོན་ར་བར་བསླུས་ཤིང་དྲངས་པས། ད་ནི་ཁོ་ཚོའི་ཤེད་ཤུགས་ཟད་དོན་མེད། ཨར་
གྱིས་བཤད་རྒྱུར།
“ཁོས་ཁྱོད་རྙེད་སོང་ངམ། གློག་འཕྲིན་སྐྱེལ་མཁན་གྱི་བྱིས་པ་དེ། ད་ཅི་ཁོ་འདིར་
ཁྱོད་བཙལ་དུ་ཡོང་། ངས་ད་དུང་ཁྱོད་ལྷས་ར་གཞུག་མར་ཡོད་བསམས།”
“འོ་ལེ།” ངས་བཤད་རྒྱུར། “ང་ལ་འབྱོར་སོང་། ཁོ་ཚོས་ཕྱི་དྲོ་ཧྲིལ་བོ་ཞིག་ལ་
བཀག་ཉར་བྱས་ནས་ང་ལ་མི་སྟེར་བ་ག་ལ་སྲིད། གྲོང་རྡལ་འདི་ཆུང་དྲགས། ང་ཕྱིར་ཁྱིམ་
ལ་ཐེངས་ཤིག་འགྲོ་དགོས།” ངས་བཤད་རྒྱུར། “གལ་ཏེ་ཁྱོད་ཀྱི་སེམས་ཁམས་ཅུང་ཟད་
དྭངས་འདོད་ན། ངའི་གླ་ཕོགས་བཅག་ཀྱང་རུང་།”
“ཁྱོད་སོང་དང་ཆོག” ཁོས་བཤད་རྒྱུར། “ངས་ད་ལྟ་བྲ་བར་འདུག ཁྱོད་ལ་
གནས་ཚུལ་ངན་པ་འབྱོར་མེད་པར་སྨོན།”
“དེ་ཁྱོད་སྦྲག་ཏར་ཁང་ལ་སོང་ནས་རྩད་བཅད་ན་མ་གཏོགས་ཤེ
་ཤེས་རྒྱུ་མ་རེད།”
ངས་བཤད་རྒྱུར། “ཁོ་ཚོར་ཁྱོད་ལ་བཤད་པའི་དུས་ཚོད་ཡོད། ང་ལ་ཁོམ་པ་མེད།”
“ངས་རང་དགར་དྲིས་པ་ཙམ་ཡིན།” ཁོས་བཤད་རྒྱུར། “ཁྱོད་ཀྱི་ཨ་མར་ག
ཏེ་མོ་ང་ལ་ཡིད་ཆེས་ཆོག་ཆོག་ཡིན།”
·ར་གསལ་
“མོས་བསམ་ཤེས་སྒོམ་པར་ངེས།” ངས་བཤད་རྒྱུར། “ང་ཅི་ནུས་ཀྱིས་སྔ་མོ་ནས་
ཕྱིར་ལྡོག་ཡོང་།"
“ཁྱོད་བྲེལ་དོན་མེད།" ཁོས་བཤད་རྒྱུར། “བར་སྐབས་འདིར་ངས་བྲ་བར་འདུག
ཁྱོད་སེམས་བདེ་མོར་སོང་དང་ཆོག”
ངས་རླངས་འཁོར་བསྐོར་ནས་ཁྱིམ་ལ་ཕྱིན། སྔ་མོར་ཐེངས་གཅིག་བསྐོར། ཉིན་
གུང་ཐེངས་གཉིས་བསྐོར། ད་ལྟ་ཡང་ཐེངས་གཅིག་བསྐོར། འདི་དག་ཚང་མ་མོ་ལན་
པས་ཡིན་ཏེ། ངས་གྲོང་རྡལ་ཧྲིལ་བོར་བདའ་འདེད་མི་བྱེད་ཐུ་མེད་བྱུང་ལ། ནང་ཁྱིམ་
མིར་མ་གཞི་ནས་ངས་ཉོས་པའི་ཟས་ཐུན་གཅིག་ཙམ་མི་སློང་རང་དབང་བྲལ། མཚམས་
མཚམས་སུ་ངས་འདི་ལྟར་འདོད་དེ། འདི་དག་ཚང་མར་ཡང་སྙིང་ཅི་ཞིག་མཆིས་སམ།
ང་རང་ཉིད་ཀྱིས་བཏོད་པའི་སྔ་དཔེར་འདང་བརྒྱབ་ན། མུ་མཐུད་དུ་འདི་ལྟར་སོང་ན་
ང་སྨྱོ་རྒྱུ་རེད། ང་ད་ལྟ་མྱུར་དུ་ཁྱིམ་ལ་ལྡོག་འདོད། དེ་ནས་ལམ་ཐག་རིང་བོར་རླངས་
འཁོར་བསྐོར་ཏེ་ཀྲོ་མ་ཀྲིའམ་གཞན་ཅི་རིགས་སླེ་བོ་གང་དྲུད་རྗེས། སླར་ཡང་གྲོང་རྡལ་
དུ་འབྱོར་དགོས། ངའི་ལུས་ཡོངས་སུ་ག་པུར་གྱི་དྲི་མས་གཡོགས་ཤིང་། ད་སོ་མ་ག་
པུར་བཟོ་གྲྭ་ནས་སྒོར་ཐོན་པ་དང་མཚུངས། དེས་ད་གཟོད་ངའི་སྐེ་ཚིགས་ལ་ཐོགས་པའི་
མགོ་བོ་འདི་འགད་དགོས་མ་བྱུང་། ངས་དུས་རྒྱུན་མོར་བཤད་པ་ཡིན། ཨ་སི་ཕི་ལེན་
ལ་ཕྱེ་དང་ཆུ་མ་གཏོགས་སྡེབ་སྦྱོར་གཞན་ཅི་ཡང་མི་འདུག སྨན་དེས་རང་ཉིད་ནད་
པར་སེམས་མཁན་དག་ལ་མགོ་སྐོར་གཏོང་བ་ཁོ་ནར་ཟད། ངས་བཤད་རྒྱུར་ཁྱེད་ཀྱིས་
མགོ་ན་བའི་ཚོར་བ་དེ་ག་ལ་ཤེས། ངས་བཤད་རྒྱུར་གལ་ཏེ་ངའི་རང་འདོད་ལྟར་ན། ཁྱེད་
ཀྱིས་བལྟས་ཚེ་ངས་རླངས་འཁོར་ཆག་རོ་འདི་ཉོས་ན་འདོད་དམ། ངས་བཤད་རྒྱུར་ང་
ལ་རླངས་འཁོར་མེད་ཀྱང་གསོན་ལོས་ཐུབ། ང་མེད་མུག་གི་འཚོ་བར་གོམས་ནས་ཡོད།
ཡིན་ནའང་། གལ་ཏེ་ཁྱེད་འཆི་རྒྱུར་མི་སྐྲག་པར། ཆེ་རྒྱུ་ཆུང་རྒྱུ་མེད་པའི་མི་ནག་ཅིག་
དང་མཉམ་དུ་ལྷུ་ལག་འཐོར་ལ་ཉེ་བའི་ཤིང་རྟ་འཁོར་ལོར་ཙོག་རྒྱུ་ཟེར་ན། འོ་ན་དེ་
ལྟར་བྱོས། རྒྱུ་མཚན་ནི་ངས་བཤད་པ་ལྟར། ལྷ་ཆེན་གྱིས་ནམ་ཡང་པན་ཅི་ལྟ་བུའི་མིར་
མགོན་སྐྱོབ་གནང་ཡོད། ལྷ་ཆེན་གྱིས་པན་ཅི་ལྟ་བུའི་མིར་དོན་བཟང་བསྒྲུབ་དགོས་པ་
ལོས་མཁྱེན། ཡིན་ནའང་གལ་ཏེ་ཁྱེད་ཀྱི་སེམས་སུ་ངས་སྒོར་སྟོང་གཅིག་ལ་བྲིན་པའི་
འཕྲུལ་ཆས་སྙིང་ལ་རྗེ་བོ་ཞིག་ཆེ་རྒྱུ་མེད་ལ་ཆུང་རྒྱུའང་མེད་པའམ་ཡང་ན་ན་གཞོན་
པའི་མི་ནག་ཅིག་ལ་སྤྲད་རྒྱུ་རེད་འདོད་ཚེ། ཁྱེད་རང་ཉིད་ནས་ཁོར་གཅིག་ཉོས་པས་
བཟང་། རྒྱུ་མཚན་ནི་ངས་བཤད་པ་ལྟར། ཁྱེད་རླངས་འཁོར་ལ་འདུག་རྒྱུར་མོས། དོན་དེ་
ཁྱེད་རང་ལ་ཤིན་ཏུ་གསལ།
ཏི་ཨར་ཞུ་ཡིས་ཨ་མ་ཁང་བར་མཆིས་ཟེར། ང་ཐད་ཀར་སྒོ་ཁྱམས་བརྒྱུད་ནས་རྣ་
བ་བླགས་ཏེ་མཉན་ནའང་། སྐད་སྒྲ་གཅིག་ཀྱང་རྣ་བའི་སྣོད་དུ་མ་ལྷུང་། ང་ཐོག་ཁང་དུ་
འགོས། ཏག་ཏག་ལ་ང་མོའི་སྒོ་ཁ་འགྲིམ་སྐབས་མོས་ང་བོས་སོང་།
“ངས་སུ་ཡིན་པ་ཤེས་འདོད་ཙམ་ཡིན།” མོས་བཤད་རྒྱུར། “ང་ཁེར་མོར་ཁང་བའི་
ནང་དུས་ཡུན་རིང་བོར་བསྡད་པས། སྐད་སྒྲ་ཅི་འདྲས་ཆུང་ནའང་ཐོས་ཐུབ།”
“དོན་དུ་ཁྱེད་ཁྱིམ་ནང་ཁོ་ནར་འདུག་དོན་མ་མཆིས།” ངས་བཤད་རྒྱུར། “གལ་
ཏེ་ཁྱེད་འཐད་ན། ཁྱེད་ཀྱང་བུད་མེད་གཞན་དག་ནང་ལྟར། ཉིན་གང་བོར་ཁྱིམ་ཉུག་སྟེག་
ཀྱང་ཆོག" སྐབས་དེར་མོ་སྒོ་ཁར་ཐོན།
“ད་ཅི་ངས་ཁྱོད་ལ་ན་ཚ་བྱུང་ཡོད་ལོས་ཆེ་སྙམ་བྱུང་།” མོས་བཤད་རྒྱུར། “ཟ་མ་
ཟ་དུས་ནམ་ཡང་བྲེལ་འཚུབ་ཀྱིས་ཁེངས་འདུག”
“ཐེངས་རྗེས་མར་རླུང་རྟ་བརྒྱུག་ངེས་རེད།” ངས་བཤད་རྒྱུར། “ཁྱེད་ལ་ཅི་ཞིག་
མཁོ་འམ།”
“དོན་དག་ཅི་ཞིག་བྱུང་སོང་།” མོས་དེ་ལྟར་བཤད།
“དོན་དག་ཅི་ཞིག་འབྱུང་སྲིད་དམ།” ངས་བཤད་རྒྱུར། “ང་ཕྱི་དྲོའི་མཚམས་སུ་
ཕྱིར་ཡོང་ན། འདིར་ཡ་མཚན་དོན་ཅི་ཞིག་འདུག"
“ ཁྱོད་ཀྱིས་ཁོན་ཏིང་མཐོང་ངམ།” མོས་དེ་ལྟར་བཤད།
“མོ་སློབ་གྲྭར་ཡོད་པ་མ་རེད་དམ།” ངས་དེ་ལྟར་བཤད།
“དུས་ཚོད་གསུམ་པར་སླེབས་སོང་།” མོས་བཤད་རྒྱུར། “མ་མཐར་ཡང་དུས་ཚོད་
ཕྱེད་ཀའི་སྔོན་ལ་ངས་ཅོང་བརྡ་གྲག་པ་ཐོས། མོ་ད་ལྟ་ཕྱིར་སླེབས་ན་འགྲིག”
“མོ་ཕྱིར་སླེབས་ན་འགྲིག་ཟེར་རམ།” ངས་བཤད་རྒྱུར། “ཁྱེད་ཀྱིས་དུས་ནམ་ཞིག་
ལ་ས་མ་རུབ་གོང་མོ་ཁྱིམ་དུ་ལོག་པ་མཐོང་མྱོང་།”
“མོ་ཁྱིམ་དུ་ལོག་རན་སོང་།” མོས་བཤད་རྒྱུར། “ང་རང་གཞོན་ནུ་མ་ཡིན་
དུས་” 
“ཁྱེད་ལ་བདག་བྱེད་མཁན་ཡོད།” ངས་བཤད་རྒྱུར། “འོན་ཀྱང་མོར་མེད།”
“ངས་མོ་གཅུན་ཐབས་མི་ཐུབ།” མོས་བཤད་རྒྱུར། “ངས་འདི་ལྟར་ཡང་ཁ་ལོ་
བསྒྱུར་མྱོང་། ཀན་ལྟར་ཡང་གོ་སྐོན་བྱས་མྱོང་།”
“ཁྱེད་ཀྱིས་ང་ལ་ཚོད་ལྟ་བྱེད་དུ་འཇུག་པ་མི་ཤེས་སམ།” ངས་བཤད་རྒྱུར། “དེར་
བརྟེན་ཁྱེད་མགུ་གང་ན་འགྲིག་འདུག” ང་རང་ཉིད་ཀྱི་མལ་ཁང་དུ་ཕྱིན། ངས་སྒོ་ཟྭ་དལ་
གྱིས་བརྒྱབ་ཅིང་། དེ་གར་འགྲེང་བསྡད་པ་ན་མཚམས་ཤིག་ལ་འཁོར་ཟྭ་སྐོར་གྱིན་འདུག
སྐབས་དེར་མོས་བཤད་བྱུང་། “ཅེ་སུང་།”
“ཅི་ཞིག་རེད།” ངས་དེ་ལྟར་བཤད།
“དོན་དག་ཅི་ཞིག་བྱུང་བ་མིན་ནམ།”
“ངའི་འདི་གར་བྱུང་མེད།” ངས་བཤད་རྒྱུར། “ཁྱེད་འཆུགས་པ་མིན་ནམ།”
“ངས་ཁྱོད་འོ་བརྒྱལ་ལ་གཏད་རྩིས་མེད།” མོས་དེ་ལྟར་བཤད།
“ཁྱེད་ཀྱིས་འདི་ལྟར་བཤད་པར་ང་དགའ་ཡོད།” ངས་བཤད་རྒྱུར། “ངས་ད་ཅི་
ད་དུང་ཐག་གིས་མ་ཆོད། ངས་ད་དུང་ཐོས་ནོར་བྱུང་སོང་སྙམ། ཁྱེད་ལ་དོན་དག་ག་
རེ་ཡོད།”
ཅུང་ཙམ་གྱི་རྗེས་སུ། མོས་བཤད་རྒྱུར། “མེད། དོན་དག་ཅི་ཡང་མེད།” སྐབས་དེར་
མོ་གནས་དེ་དང་ཁ་བྲལ། ངས་སྒམ་ཆུང་བླངས་ཏེ། རང་ལ་མཁོ་བའི་སྒོར་མོ་བརྩིས་ཤིང་།
སླར་ཡང་སྒམ་ཆུང་ཕྱིར་ཁ་མལ་དུ་བཞག་རྗེས། སྒོ་ཟྭ་ཕྱེ་ནས་ཁང་སྒོར་ཐོན། ངས་ག་
པུར་གྱི་སྣུམ་སྤྱད་ན་འདོད་མོད། འོན་ཀྱང་གང་ལྟར་ད་ནི་འཕྱིས་འདུག ང་ཡང་བསྐྱར་
ཐེངས་གཅིག་བརྒྱུགས་རུང་འཐུས། མོ་ཁང་སྒོར་འགྲེངས་ནས་སྒུག་ཡོད།
“ཁྱེད་ལ་གྲོང་རྡལ་ནས་འཁྱེར་ཡོང་རྒྱུ་ཨེ་ཡོད།” ངས་དེ་ལྟར་བཤད།
“མེད།” མོས་བཤད་རྒྱུར། “ངས་ཁྱོད་ཀྱི་བྱ་བར་ཇུས་གཏོགས་བྱེད་འདོད་མེད།
ཡིན་ནའང་གལ་ཏེ་ཁྱོད་ལ་བྱུར་རྐྱེན་འདྲ་བྱུང་ཚེ་ངས་ཇི་ལྟར་བྱ་ཨང་། ཅེ་སུང་།”
“ང་ལ་སྐྱོན་མེད།” ངས་བཤད་རྒྱུར། “མགོ་ན་བ་ཙམ་རེད།”
“ཁྱོད་ཀྱིས་ཨ་སི་ཕི་ལེན་ཁ་ཤས་ཐུངས་དང་།” མོས་བཤད་རྒྱུར། “ཁྱོད་ཀྱིས་ད་
དུང་རླངས་འཁོར་བསྐོར་ནས་འགྲོ་དགོས།”
“རླངས་འཁོར་བསྐོར་བ་དང་མགོ་ན་བ་གཉིས་བར་འབྲེལ་བ་ཅི་ཞིག་མཆིས་
སམ།” ངས་བཤད་རྒྱུར། “རླངས་འཁོར་གྱིས་ཇི་ལྟར་མགོ་ན་བར་བྱེད་དམ།”
“རླངས་སྣུམ་གྱིས་ཁྱོད་ལ་བདེ་སྣང་མི་སྟེར་བ་ཁྱོད་ཀྱིས་ལོས་ཤེས།” མོས་བཤད་
རྒྱུར། “ཁྱོད་ཆུང་དུས་ནས་འདི་འདྲ་ཡིན། ངའི་རེ་བར་ཁྱོད་ཀྱིས་ཨ་སི་ཕི་ལེན་ཁ་ཤས་
སྟེན་དང་།”
“འོ་ན་ཁྱེད་ཀྱིས་མུ་མཐུད་དུ་རེ་བ་བཟུང་དང་ཆོག” ངས་བཤད་རྒྱུར། “གང་ལྟར་
དེས་ཁྱེད་ལ་གནོད་བསྐྱལ་མི་སྲིད།”
ང་རླངས་འཁོར་དུ་འཛུལ་རྗེས། ཕྱིར་གྲོང་རྡལ་དུ་ཆས། ང་རྒྱ་ལམ་དུ་དཀྱོགས་མ་
ཐག་ཧྥོ་ཐི་རྟགས་ཅན་གྱི་རླངས་འཁོར་ཞིག་བྲེལ་སྟབས་ཀྱིས་ངའི་ཕྱོགས་སུ་དེངས་ནས་
འོངས། ཡིན་ནའང་གློ་བུར་དུ་ཁ་བསྒགས་བྱུང་། ངས་འཁོར་ལོ་ཤུད་པའི་སྒྲ་ཐོས་ཐུབ།
དེའི་འཕྲོར་ཁ་ལོ་ལྡོག་ཕྱོགས་སུ་དཀྱུས་ཏེ་ཕྱིར་བཀྱེད་སྟེག་ཅིང་། སླར་ཡང་བྲེལ་སྟབས་
ཀྱིས་མདུན་དུ་བསྐོར། ངས་རླངས་འཁོར་འདིས་ཅི་ཞིག་བྱེད་དམ་སྙམ་པའི་མུར། གོང་
དཀྲིས་དམར་པོ་དེ་མིག་ལམ་དུ་སྣང་བར་གྱུར། དེའི་འཕྲོར་མོས་གཞུག་སྒེའུ་བརྟོལ་ནས་
ཕྱིར་མིག་གིས་ལྟ་བ་མཐོང་། རླངས་འཁོར་དེ་བྱ་མ་འཕུར་གྱིས་སྲང་ཆུང་ཞིག་ཏུ་འཛུལ།
ངས་དེས་ཡང་བསྐྱར་དཀྱོགས་ཤིག་སྤྲད་པ་རིག ང་སྲང་གཞུག་ཏུ་སླེབས་པའི་ཚེ་རླངས་
འཁོར་དེ་སྲོག་བསྡོས་ཀྱིས་བྲོས་ནས་ཕར་ཡལ།
ང་ཞེ་སྤྲོ་གཏིང་ནས་ལངས་བྱུང་། ངས་མོར་བདག་སྐྱོང་ཅི་ནུས་བྱས་ནའང་མོས་ད་
དུང་ཡང་འདི་ལྟར་ཆང་ལན་ཇ་ཡིས་འཇལ་དོན་ཅི། ངས་གོང་དཀྲིས་དམར་པོ་དེ་ངོས་
ཟིན་རྗེས། འཚིག་པ་ཟོས་ཏེ་ཀླད་པ་སྟོང་ལྷང་ལྷང་དུ་གྱུར། ང་བཞི་མདོར་སླེབས་ནས་ཁ་
མི་བསྒགས་ཐུ་མེད་ཀྱི་གནས་སྐབས་དེར། ངས་ད་གཟོད་རང་ཉིད་ཀྱི་མགོ་ན་བ་དྲན།
ཨ་མའི་ཁྲག ང་ཚོས་འགྲོ་གྲོན་ཡང་ནས་ཡང་དུ་བཏང་སྟེ་རྒྱ་ལམ་ཞིག་གསོ་བྱས་ནའང་།
ང་ཚོའི་རླངས་འཁོར་བསྐོར་སའི་རྒྱ་ལམ་འདི་ནི་རྡོ་རུག་དང་ལྕགས་ལེབ་ཀྱིས་གྲུབ་པ་
དང་མཚུངས། ངས་རླངས་འཁོར་སྔོན་མ་དེའི་རྗེས་ཇི་ལྟར་གཅོད་ཐུབ་ཨང་། དེ་ནི་ལག་
འདེད་འཁོར་ལོ་ཞིག་ཡིན་དུ་ཆུགས་རུང་། ང་རང་ཉིད་ཀྱི་རླངས་འཁོར་ལ་སེར་སྣ་ཆེ་
ཞིང་། ང་ཧྥོ་ཐི་ནང་བཞིན་ལྷུ་ལག་འཐོར་རག་བར་ཧོལ་རྒྱུག་བྱེད་མི་འདོད། ཧྥོ་ཐི་འདི་
ལྟ་བུ་བཅུ་ཡི་ནང་གི་བརྒྱད་དགུ་ཞིག་བརྐུས་ནས་ཡོང་བ་སྨོས་ཅི་དགོས་ཏེ། དེ་མིན་ཁོ་
ཚོས་གཅེས་སྤྲས་མི་བྱེད་པ་ག་ལ་སྲིད། ངས་དུས་རྒྱུན་བཤད་མྱོང་། ཤ་ཁྲག་གིས་ཐམས་
ཅད་ཐག་གཅོད་ཅིང་། གལ་ཏེ་མི་ཞིག་ལ་ཤ་ཁྲག་དེ་འདྲ་འདྲེས་ཡོད་ཚེ། དེས་དོན་དག་
ཅི་ཡང་སྒྲུབ་ཕོད་པ་རེད། ངས་ད་དུང་ཡང་བཤད་རྒྱུར། གལ་ཏེ་ཁྱེད་ཀྱིས་དང་པོ་ཉིད་
ནས་མོར་འགན་ཅི་ཞིག་ཁུར་ཡོད་པར་འདོད་ཚེ། འོ་ན་ད་ལྟ་འགན་ཁུར་དེ་དབོག་ཆོག་
ཆོག་ཏུ་སྣང་། ད་ནས་བཟུང་དོན་དག་ཅི་བྱུང་རུང་ཁྱེད་ལ་ལེ་ལན་འདེད་པ་ལས་འོས་
གཞན་མེད། རྒྱུ་མཚན་ནི་ཁྱེད་ཀྱིས་ཧ་ཅང་ཤེས་གསལ་ལྟར་རྣམ་རིག་ཅན་གྱི་མི་སུ་དང་
གང་ཡིན་རུང་དོན་དག་འདི་འདྲར་ཕྲད་ཚེ་ཇི་ལྟར་བྱ་དགོས་པ་ཁྲིགས་ཁྲིགས་ཡིན། ངས་
བཤད་རྒྱུར། གལ་སྲིད་ངས་རང་ཉིད་ཀྱི་དུས་ཚོད་ཕྱེད་ཀ་དེ་མི་གཞན་ལ་སོ་བ་བྱེད་པའི་
སྟེང་སྤྱད་ཚེ། ངས་ཀྱང་རང་ལ་གླ་ཕོགས་སྟེར་ས་ཞིག་བཙལ་དགོས་འདུག
དེ་ལྟ་དེ་ལྟར། ང་བཞི་མདོ་དེར་རེ་ཞིག་མི་ལུས་ཐབས་མེད་དུ་གྱུར། སྐབས་དེར་ངའི་
མགོ་ན་བྱུང་། ཨ་ན་མ་ན་མི་ཞིག་གིས་ངའི་ཀླད་པར་ཐོ་བས་བསྣུན་པ་ཇི་བཞིན་རེད།
ངས་ནམ་ཡང་ཁྱེད་ཀྱིས་མོར་སེམས་ཚེགས་མི་བྱེད་པའི་ཆེད་དུ་དཀའ་བ་སྤྱད་པ་ཡིན།
ངས་བཤད་རྒྱུར། ང་རང་ཉིད་ལ་མཚོན་ན། མོ་ད་ལྟ་ཉིད་དུ་དམྱལ་བར་ལྟུང་རུང་འགྱོད་
པ་མེད། ཇི་ལྟར་མགྱོགས་ན་དེ་ལྟར་བཟང་། ངས་བཤད་རྒྱུར་ཁྱེད་ཀྱིས་ད་དུང་རེ་བ་ཅི་
ཞིག་འཛིན་ནམ། ད་ལྟ་གྲོང་རྡལ་དུ་སླེབས་པའི་ཚོང་འགྲེམས་པ་དང་གར་པ་རེ་རེ་མོའི་
འགྲོགས་བཟང་དུ་གྱུར་འདུག རྒྱུ་མཚན་ནི་གྲོང་རྡལ་གྱི་གཞོན་ནུ་གཏེ་བོ་དག་གིས་
ཀྱང་མོར་ཁ་ཡ་བྱ་འདོད་མེད་པས་རེད། ཁྱེད་ཀྱིས་རྒྱུ་མཚན་མི་ཤེས། ངས་བཤད་རྒྱུར།
ཁྱེད་ཀྱིས་སྡེ་བའི་མི་ཁ་གཏམ་གླེང་ཐོས་མེད། འོན་ཀྱང་ངས་གོ་མྱོང་། ཁྱེད་ཀྱང་ཡིད་
ཆེས་ན་ཆོག་སྟེ། ང་སོང་ནས་ཁོ་ཚོའི་ཁ་ལྷབ་ལྷབ་པོ་དེ་མི་འགོག་རང་དབང་བྲལ། ངས་
བཤད་རྒྱུར། ཁྱོད་ཚོའི་མེས་པོའི་རིང་ལ་གྲོང་གསེབ་ཏུ་ཚོང་ཁང་ཆུང་ཆུང་ཕྱེ་ཞིང་། ཐ་ན་
མི་ནག་དག་གིས་ཀྱང་ཁ་ཡ་མི་བྱེད་པའི་ས་རྒོད་བསློགས་དུས། ངེད་ཚང་གིས་ནག་ཁོལ་
ཁྱུ་དང་ཁྱུ་བྱས་ནས་གསོས་མྱོང་།
གལ་ཏེ་ཁོ་ཚོས་དངོས་གནས་ས་རྒོད་བསློགས་ཡོད་ཚེ། དེ་ནི་མི་བཟང་དོན་བཟང་
གི་བྱ་བ་རེད། ལྷ་ཆེན་གྱིས་གནས་འདིར་བྱིན་གྱིས་བརླབས་པ་ཡང་། ལེགས་ཚོགས་
ཀུན་གྱི་འབྱུང་གནས་རེད། ཡིན་ནའང་གནས་འདིར་གཞིས་ཆགས་པའི་མི་རྣམས་ཀྱིས་
དོན་དག་དགའ་ཞིག་གཏན་ནས་བསྒྲུབས་མྱོང་མེད། དེ་རིང་ནི་གཟའ་པ་སངས་ཀྱི་ཕྱི་དྲོ་
རེད། ང་བསྡད་པའི་གནས་འདི་ནས་བལྟས་ན་དབྱིན་ལེ་གསུམ་གྱི་མཐའ་སྐོར་དུ་འཕྲུ་
སློག་བརྒྱབ་པ་ཅི་ཡང་མཐོང་རེ་སྐན། རྫོང་ཐོག་གི་ལས་ཀ་པ་ཐམས་ཅད་གྲོང་རྡལ་དུ་
ལྟད་མོར་ལྟ་བར་ཕྱིན་ཚར། གལ་ཏེ་ང་ནི་འཆི་ལ་ཉེ་བའི་མི་ཆ་མེད་ཅིག་ཡིན་ཚེ། གྲོང་
རྡལ་དུ་ཇི་ལྟར་འགྲོ་བའི་ལམ་པ་གཅིག་ཀྱང་བཙལ་མི་ཐུབ། ཡིན་ནའང་མོས་ད་དུང་ང་
ལ་ཨ་སི་ཕི་ལེན་ཐུངས་ཟེར། ངས་བཤད་རྒྱུར། ངས་གོ་རེ་བག་ལེབ་བཟའ་རྒྱུ་ཡིན། ངས་
ཟས་ཅོག་སྟེང་བདེན་ཅོག་ཅོག་གིས་རྒྱགས་ཆད་པ་ཞིག་བཟའ་རྒྱུ་ཡིན། ཁྱེད་ཀྱིས་རྒྱུན་
པར་ང་ཚོའི་ཆེད་དུ་འགྲོ་སྒོ་ཕངས་མེད་དུ་བཏང་རབས་བཤད། ཡིན་ནའང་ཁྱེད་ཀྱིས་
སྨན་སྣ་རྩ་ཆེན་འཐུང་བའི་སྒོར་མོ་དེ་དག་གིས། ལོ་གཅིག་ལ་གོན་པ་ཆ་ཚང་བཅུ་ཐམ་
པ་བཟོས་ཀྱང་ལོས་འདང་། ངས་ཀྱང་རང་ཉིད་ཀྱི་ནད་གཞི་སེལ་བའི་རིན་ཆེན་རིལ་བུ་
བཙལ་དགོས་ཟེར་བ་ག་ལ་ཡིན། འོན་ཏེ་ང་ལ་ཨ་སི་ཕི་ལེན་བསྟེན་དུ་མ་འཇུག་ཨང་།
གལ་ཏེ་ངས་ཉིན་རེར་དུས་ཚོད་བཅུ་ཡི་རིང་ལས་ཀ་ལས་ནས་སྒྱིད་ལུག་ཅན་གྱི་མི་ནག་
ཐབ་ཚང་གང་གི་ཁ་རྒྱབ་གསོ་དགོས་པར་མ་ཟད། ད་དུང་ཁོ་ཚོའང་རྫོང་ཐོག་གི་མི་ནག་
གཞན་དག་དང་འདྲ་བར་ལྟད་མོར་བལྟ་རུ་འགྲོར་བཅུག་ཚེ། ངའི་མགོ་མི་ན་རང་དབང་
ཅི། ཡིན་ནའང་མདུན་ཐད་ཀྱི་མི་ནག་འདི་དོ་དགོང་རྗེས་སུ་ལུས་འདུག ཁོ་སླེབས་དུས་
འཁྲབ་སྟོན་མཇུག་རྫོགས་ལ་ཉེ་སྲིད།
ཅུང་ཙམ་གྱི་རྗེས་སུ། ཁོ་རླངས་འཁོར་གྱི་འཁྲིས་སུ་བཏུད། ངས་ཁོར་མི་གཉིས་ཀྱིས་
ཧྥོ་ཐི་བསྐོར་ནས་འགྲོ་བ་མཐོང་མྱོང་ངམ་ཞེས་དྲིས་པ་ན། མཇུག་མཐར་ཁོས་ད་གཟོད་
ཧ་གོ་བའི་བརྡ་ལ་མཐོང་སོང་ཟེར། དེ་བས་ང་མུ་མཐུད་དུ་ལམ་ཁ་སྙེག རླངས་འཁོར་ཆེ་
རིགས་དཀྱོགས་སའི་གནས་དེར་སླེབས་པའི་ཚེ། ངས་རླངས་འཁོར་གྱི་རྗེས་ཤུལ་རྙེད། ཨ་
མ་དྲིས། རྒྱུ་མཚན་ནི་ང་ཁོའི་འབྲུ་མཛོད་དང་ཁ་བྲལ་ནས་ཅང་མ་སོང་བར་ཧྥོ་ཐི་རྟགས་
ཅན་གྱི་རླངས་འཁོར་དེ་མཐོང་བར་གྱུར། ཁོ་ཚོས་རླངས་འཁོར་དེ་གར་བསྐུངས་འདུག
ཡིན་ནའང་རྩིང་རགས་ཤིན་ཏུ་ཆེ་སྟེ། མོས་བྱ་བ་གཞན་ཅི་ཞིག་བསྒྲུབས་པ་དང་གཅིག་
འདྲར་སྣང་། ངས་རྟག་ཏུ་བཤད་མྱོང་། ང་མོར་བསམ་འཆར་ཆེ་བ་ཁོ་ནས་མ་ཡིན་ཏེ། མོ་
ལྷན་སྐྱེས་ནས་འདི་ལྟའི་ཐ་ཤལ་བ་ཞིག་རེད། ཡིན་ནའང་མོས་ཁྱིམ་རྒྱུད་ཀྱི་ཁ་ངོ་བསྲུང་
ན་འགྲིག འདི་ལྟར་རྩ་ངེ་རྩིང་ངེ་བྱར་ག་ལ་རུང་། ངས་རྒྱུན་པར་སེམས་ཁྲལ་བྱེད་དོན་
ནི་ནམ་ཞིག་གི་ཚེ་རྒྱ་སྲང་གི་དཀྱིལ་དབུས་སམ་ཡང་ན་ཐང་ཆེན་གྱི་རླངས་འཁོར་འོག་
ཏུ་ཁོ་ཚོས་ཁྱི་ལྡོམ་བཞིན་དགའ་མགུར་སྤྱོད་པ་དང་འཕྲད་རྒྱུ་དེ་ཡིན།
ངས་རླངས་འཁོར་བསྒགས་རྗེས། ཐང་ལ་བབས། ད་ལྟ་ང་འཕྲུ་སློག་བརྒྱབ་པའི་ཞིང་
ས་ཞིག་བསྐོར་ནས་འགྲོ་དགོས་བྱུང་། འདི་ནི་ང་གྲོང་རྡལ་དང་ཁ་བྲལ་བ་ནས་བཟུང་
ཆེས་ཐོག་མར་མཐོང་བའི་ལོག་མ་ཉག་གཅིག་པུ་དེ་ལགས། ང་གོམ་པ་གང་རེ་སྤོས་ན་
མི་ཞིག་རྗེས་འདེད་བཏང་སྟེ། དབྱུག་པ་ཞིག་གིས་ངའི་མགོ་བོར་རྡེག་པའི་སྣང་བ་སྟེར།
ངའི་སེམས་ལ་དྲན་པ་ནི། ཞིང་ས་འདི་བརྟོལ་རྗེས། བདེ་ཐང་ཞིག་དང་ཐུག་ཚེ། ད་ལྟ་
ནང་བཞིན་གོམ་པ་རེ་རེ་ཡ་ཡོ་མི་བརྟན་པར་འགྲོ་དགོས་མ་མཆིས་སྙམ། ཡིན་ནའང་
ང་ནགས་ཚལ་དུ་འཛུལ་བ་ན། གང་སར་རྩྭ་རྫུབས་སྟུག་པོ་སྐྱེས་པས། ཕར་གཡོལ་ཚུལ་
འབྱོལ་བྱས་ཏེ་ད་གཟོད་ཐར། ཡུད་ཙམ་ནས་ང་ཚེར་མ་ཕང་ཕུང་གཡོ་བའི་ལུང་ཕྲན་ཞིག་
ཏུ་སླེབས། ང་ལུང་ཕྲན་དེད་ནས་གང་མཚམས་སོང་བ་ན། ཚེར་མ་ཇེ་སྟུག་ནས་ཇེ་སྟུག་
ཏུ་སྣང་། སྐབས་འདིར། ཨར་གྱིས་ངེད་ཁྱིམ་ལ་ཁ་པར་བཏང་སྟེ་ང་གང་དུ་ཡོད་མེད་དྲིས་
ཤིང་། ངའི་ཨ་མ་སེམས་ཁུར་ལ་གཏོད་བཞིན་ཡོད་ལོས་ཆེ།
མཇུག་མཐར་ལུང་ཕྲན་ཕར་བརྒལ་ནའང་། ང་བསྐོར་རྒྱུ་མང་དྲགས་པས། གོམ་
མཚམས་མི་འཇོག་ཐུ་མེད་དུ་གྱུར་ཅིང་། ག་ལེར་རླངས་འཁོར་དེ་གང་དུ་འདུག་པར་
བལྟས། ངས་ཁོ་ཚོ་རླངས་འཁོར་དང་ཐག་མི་རིང་བ་ཤེས། ཕལ་ཆེར་ཉེ་འཁོར་གྱི་རྩྭ་
རྫུབས་ཁྲོད་ཡོད་པ་འདྲ། དེར་བརྟེན་ང་ཕྱིར་འཁོར་ཏེ། གོམ་པ་རེ་རེ་བཞིན་རྒྱ་ལམ་
ཕྱོགས་སྙེག ཡིན་ནའང་སྐབས་དེར་ངས་རྒྱ་ལམ་དང་བར་ཐག་ཅི་འདྲས་བསྐལ་པ་མི་
ཤེས་པས། འགྲོ་མཚམས་བཞག་ནས་རྒྱ་ལམ་གྱི་སྐད་སྒྲར་རྣ་བ་བླགས། སྐབས་དེར་ཁྲག་
རྒྱུན་ཞིག་ངའི་རྐང་བའི་མཐིལ་ནས་ཀླད་པའི་གཙུག་བར་ཁོལ་ཏེ། ཨ་ན་མ་ན་འགད་ལ་
ཁད་པར་བྱེད། ཉི་མ་ནུབ་རིའི་ཕང་བར་ལྷུང་ཞིང་། དྲང་ཐད་དུ་ངའི་མིག་ཀོང་ལ་འཕྲོས།
ངའི་རྣ་ཅོག་ཏུ་བང་བང་གི་འཛེར་སྒྲ་གྲག་པ་དང་བསྟུན། ཅི་ཡང་མི་གོ་བར་གྱུར། ང་ཁ་
ཁུ་སིམ་མེར་མུ་མཐུད་དུ་མདུན་ཕྱོགས་སྙེག སྐབས་དེར་ངས་ཁྱིའམ་སྲོག་ཆགས་གཞན་
གང་རུང་གི་སྐད་སྒྲ་ཟ་ཟི་ཐོས། དེས་ངའི་དྲི་མ་ཚོར་ཚེ་སྐད་ཤུགས་ཆེན་པོས་འབ་ངེས་པ་
ངས་ལོས་ཤེས། དེ་ལྟར་ན་ང་རང་ཉིད་ལྷང་ལ་བུད་པ་མ་ཡིན་ནམ།
ངའི་ལུས་ཡོངས་སུ “སྤྲང་ཤིག”དང་ཤིང་ཕྲན། ཡང་ན་མི་སྡུག་པའི་དངོས་པོ་
གཞན་གང་རུང་གིས་ཁེངས་ཤིང་། ཐ་ན་གྱོན་ཆས་དང་ལྷམ་ནང་དུའང་འཚངས། དུས་
དེར་ངས་ཕྱིར་བལྟས་བསློགས་པ་ན། མ་བསམས་ས་ནས་ལག་པས་དུག་ལྡན་ལྕེ་ཚ་ཞིག་
ལ་རེག་པ་ཚོར། ངས་ཅིའི་ཕྱིར་སྦྲུལ་ཞིག་གམ་ཡང་ན་དེ་ལས་ཀྱང་མཚར་བའི་དངོས་པོ་
ཞིག་མ་བཅངས་པར་ཏག་ཏག་དུག་ལྡན་ལྕེ་ཚ་ཞིག་ལ་འཇུས་པ་ཡིན་ནམ། དེར་བརྟེན་
ངས་གཏན་ནས་ཁ་ཡ་མ་བྱས། ང་དེ་གར་འགྲེང་ཚུགས་སུ་བསྡད་ཅིང་། ཁྱི་དེ་ཕར་འགྲོ་
རག་བར་བསྒུགས་རྗེས། མུ་མཐུད་དུ་མདུན་ཕྱོགས་སྙེག
ད་ལྟ་ངས་ཧྥོ་ཐི་རྟགས་ཅན་གྱི་རླངས་འཁོར་དེ་གར་ཡོད་ཆ་མ་འཚལ། ངའི་ཀླད་
པ་གཟེར་བྲེང་བྲེང་བྱེད་པས། ཅི་ལའང་བསམ་བློ་གཏོང་ཐབས་མི་འདུག ང་དེ་གར་
འགྲེངས་ནས་ཡུན་རིང་བོར་ལུས་ཤིང་། རང་ཉིད་ཀྱིས་རླངས་འཁོར་དེ་མཐོང་མིན་ལ་
དོགས་པ་ཟོས། ཐ་ན་རླངས་འཁོར་དེ་མཐོང་མིན་ལའང་འདང་བརྒྱག་མི་འདོད། ངས་
བཤད་མ་མྱོང་ངམ། གལ་ཏེ་མོ་ཉིན་མཚན་ལྟོས་མེད་དུ་གྲོང་རྡལ་གྱི་སྐྱེས་པ་སུ་ཞིག་དང་
བཤོས་ཀྱང་རུང་། ང་དང་འབྲེལ་བ་ཅི་ཞིག་བདོག་ཨང་། གཞན་གྱིས་ང་ལ་བསམ་བློ་མི་
གཏོང་ཞིང་། ངས་ཀྱང་གཞན་ལ་ཁ་ངོ་སྟེར་དོན་མེད། ཡང་གཅིག་བཤད་ན། འདི་ལྟར་
སྒྲུབ་ག་ལ་རུང་སྟེ། ཧྥོ་ཐི་རྟགས་ཅན་གྱི་རླངས་འཁོར་དེ་གར་བསྐྱུར་རྗེས། ང་ལ་ཉིན་གང་
བོར་བཙལ་དུ་འཇུག་དོན་གར་ཡང་མ་མཆིས། ཡིན་ནའང་ཨར་གྱིས་མོ་ཁྲིད་དེ་རྩིས་
ཐོ་ཁང་དུ་ཕྱིན་ཅིང་། མོར་རྩིས་ཐོ་སྣ་ཚོགས་ལ་བཤེར་བའི་གོ་སྐབས་སྤྲད། རྒྱུ་མཚན་ནི་
འཇིག་རྟེན་འདིར་མཚོན་ན་ཁོའི་ཀུན་སྤྱོད་ཧ་ཅང་རླབས་ཆེ་བར་མངོན། ངས་བཤད་ན།
ཁྱོད”ལྷ་ཡུལ་དུ་སླེབས་ཀྱང་སྐྱིད་སེན་མོ་ཙམ་ཡང་མེད། རྒྱུ་མཚན་ནི་དེ་གར་ཁྱོད་ཀྱིས་
བདག་ཐུབ་པའི་ལས་ཀ་ལྷག་མ་ཅི་ཡང་མ་མཆིས། ཡིན་ནའང་ཁྱོད་ཀྱིས་སྐབས་ཐོག་
ཏུ་ང་ལ་ཁྱོད་འཛིན་དུ་མ་འཇུག་རོགས། ངས་མིག་གཅིག་བཙུམས་ཤིང་མིག་གཅིག་ཕྱེ་
བ་མཐའ་དག་ཁྱོད་ཀྱི་རྨོ་མོའི་ཁ་ངོར་བལྟས་པ་ཡིན། ཡིན་ནའང་གལ་ཏེ་ཁྱོད་ཀྱིས་ངའི་
ཁྱིམ་མམ་ཡང་ན་ངའི་ཨ་མ་སྡོད་པའི་གནས་སུ་འཆལ་སྤྱོད་བྱེད་པ་མཐོང་ཚེ། མི་བདེན་
ན་ཁྱོད་ཀྱིས་ཚོད་ལྟ་བྱོས་དང་ཆོག མི་རྐྱང་གཏེ་བོ་དེ་ཚོ། ཁོ་ཚོས་རང་ཉིད་ཅི་ཞིག་ཡིན་
མདོག་ཁ་བོ་བྱེད་ཀྱིན་འདུག ངས་ཁོ་ཚོའི་གཉའ་གཅོག་ཐུབ་ཁོ་ཐག་ཡིན། ཁྱོད་ཀྱང་དེ་
ལས་མ་འདས། ངས་གར་པ་ཆུང་ཆུང་དེར་ཤེས་སུ་འཇུག་དོན། གལ་ཏེ་ཁོས་ངའི་ཚ་མོ་
ཁྲིད་ནས་ནགས་ཚལ་ཁྲོད་གང་དགར་རྒྱུ་འདོད་ན། གོང་དཀྲིས་དམར་པོ་དེ་ནི་གཞན་མ་
ཡིན་ཏེ། ཏག་ཏག་ལ་ཁོ་དམྱལ་བར་བརྫང་བའི་ལྕེབས་ཐག་ཁོ་ནར་ངེས།
ཉི་འོད་དང་ལྡོག་འོད་སྣ་ཚོགས་ངའི་མིག་ནང་ལ་འཕྲོས་ཤིང་། ངའི་ཁྲག་རྩ་རབ་ཏུ་
ཁོལ། ངས་ཐེངས་མིན་དུ་མར་དྲན་རྒྱུར། ངའི་ཀླད་པའི་ན་ཟུག་ཇེ་ཐུ་ནས་ཇེ་ཐུར་གྱུར་
ཏེ། འགད་ལ་ཁད་བྱེད། ད་ནི་འགད་ན་འགད་དུ་ཆུགས། ད་དུང་ཚེར་མ་དང་ཤིང་ཕྲན་དེ་
དག་གིས་འཛེམ་བག་མེད་པར་ང་ལ་འཁྲིལ། སྐབས་འདིར་ང་ད་ཅི་ཁོ་ཚོ་སླེབས་པའི་བྱེ་
ལུང་གི་འགྲམ་དུ་འབྱོར། ངས་རླངས་འཁོར་བསྐྱུར་སའི་ལྗོན་ཤིང་དེ་ངོས་ཟིན་པར་གྱུར།
ང་བྱེ་ལུང་འགོས་ནས་འདུར་བར་བརྩམས་ཚེ། རླངས་འཁོར་བསྐོར་བའི་སྒྲ་རྣ་ལམ་དུ་
གྲག དེས་དུང་སྒྲ་སྒྲོག་བཞིན་གང་མྱུར་གྱིས་ཕར་ཕྱིན། ཁོ་ཚོས་དུང་སྒྲ་མཚམས་ཚིགས་
མེད་པར་གྲག་ཏུ་བཅུག་སྟེ། ཨ་ན་མ་ན་བཟང་གི བཟང་གི བཟང་གི་ཡ་ཟེར་
བ་དང་འདྲ། དུས་མཚུངས་སུ་རླངས་འཁོར་ཇེ་ཆུང་ནས་ཇེ་ཆུང་དུ་གྱུར། ང་རྒྱ་ལམ་དུ་
སླེབས་པའི་སྐད་ཅིག་དེ་ཉིད་དུ། རླངས་འཁོར་མིག་ལམ་ནས་ཡལ་སོང་།
ང་རང་ཉིད་ཀྱི་རླངས་འཁོར་ཡོད་སར་ཕྱིན་པ་ན། ཁོ་ཚོའི་གྲིབ་གཟུགས་ཙམ་ཡང་
མཐོང་རེ་སྐན། འོན་ཀྱང་དུང་སྒྲ་དེ་སྔར་མུས་ལྟར་གྲག་ཅིང་མཆིས། ཧིན། ངས་རང་ཉིད་
ཀྱི་རླངས་འཁོར་ལ་ཆག་སྐྱོན་འབྱུང་བར་འདང་མ་བརྒྱབ་ཅིང་། སེམས་སུ་བྱ་འཕུར་བ་
ལྟར་གྲོང་རྡལ་དུ་འབྱོར་ན་སྙམ། གང་མགྱོགས་སྒོས་ཁྱིམ་ལ་སླེབས་རྗེས་ཨ་མའི་སྙན་
ལམ་དུ། ངས་ཁྱོད་རླངས་འཁོར་དེར་བསྡད་པ་གཏན་ནས་མ་མཐོང་ཞིང་། ངས་སྐྱེས་པ་
དེ་ཡང་སྙིང་སུ་ཞིག་ཡིན་པ་མི་ཤེས་ཟེར་ངེས། ཡང་། ངས་བྱེ་ལུང་དེར་ཨེན་ཙམ་མིན་ན་
ཁྱོད་འཛིན་བཟུང་བྱས་པ་གསང་རྒྱུ་ཡིན་ལ། ངས་ཁྱོད་དེ་གར་འགྲེང་ཚུགས་སུ་ཡོད་པ་
ལས་སར་ཉལ་བའང་བརྗོད་མི་སྲིད།
རླངས་འཁོར་དེ་མུ་མཐུད་དུ་སྐད་ཅོར་རྒྱག་བཞིན་འདུག བཟང་གི བཟང་གི
བཟང་གི་ཡ། ཡིན་ནའང་སྐད་མགོ་ཇེ་དམའ་ནས་ཇེ་དམའ་རུ་སོང་ཞིང་།
མཐར་ཅི་ཡང་མི་གོ་བར་གྱུར། སྐབས་དེར་ངས་ལའོ་སུ་ཚང་གི་ཕྱུགས་ཁང་ནས་ནོར་
ཞིག་ངུར་བ་ཐོས། ངས་སྔར་བཞིན་རང་ཉིད་ཀྱི་རླངས་འཁོར་ལ་ཅི་ཞིག་འབྱུང་བའི་
ཐད་བསམ་བློ་གཏན་ནས་མ་བཏང༌། ང་རླངས་འཁོར་གྱི་འཁྲིས་སུ་ཕྱིན་ཏེ་སྒོ་ཕྱེ་བ་དང་
མཉམ་དུ། རྐང་བ་ཡར་བཀྱགས་པ་ཡིན། ངའི་སྣང་བ་ཞིག་ལ་རླངས་འཁོར་ཅུང་ཙམ་
བསེགས་འདུག ལམ་ངོས་བསེགས་པ་བདེན་ནའང་། འདི་འདྲའི་ཚད་ལ་ལྷུང་དགོས་
དོན་མེད་སྙམ། ཡིན་ནའང་ངས་སྔར་བཞིན་ཅི་ཡང་མ་ཚོར། རླངས་འཁོར་དུ་བུད་དེ་ལྡེ་
མིག་བསྐོར་བ་ན་ད་གཟོད་ཅི་ཞིག་འགྲིག་མེད་པ་ཤེས།
ཧིན། ང་དེ་གར་མི་ཙོག་ཐབས་མེད་དུ་གྱུར། ཉི་མ་ནུབ་ལ་ཉེ། འདི་ནས་གྲོང་རྡལ་
དང་ཕལ་ཆེར་དབྱིན་ལེ་ལྔ་ཡི་བར་ཐག་གིས་ཆོད། ཁོ་ཚོར་རླངས་འཁོར་གྱི་རྐྱལ་བ་
དབྲལ་བའི་སྤོབས་པ་མི་འདུག ཁོ་ཚོས་རྐྱལ་བའི་དབུགས་ཕུད་པ་ཁོ་ནར་ཟད། ང་
རླངས་འཁོར་གྱི་འགྲམ་དུ་འགྲེངས་ཏེ་བསམ་བློ་བཏང་། མི་ནག་ཐབ་ཚང་གང་གསོས་
ནའང་། ཁོ་ཚོ་སུས་ཀྱང་རྐྱལ་བ་ཚབ་མ་དེ་ངའི་རླངས་འཁོར་གྱི་གཞུག་སྒམ་དུ་བཅུག་
མི་འདུག ཡ་མཚན་པ་ཞིག་ལ། མོ་ནི་གཏི་ཐུག་ཅན་ཞིག་སྟེ། བསམ་གཟས་ནས་སྦུད་
མདོངལེན་མི་སྲིད། ཡང་མིན་ན་སྐྱེས་པ་དེས་དབུགས་འཕུད་པའི་སྐད་ཅིག་མ་དེར།
མོས་དེ་ལྟར་དྲན་སྲིད་པ་མ་གཏོགས། ཡང་མིན་ན་དུས་སྔ་མོ་ནས་པན་ཅིར་རྩེད་སྤྱད་
དུ་བྱིན་ཡོད་ནའང་ཐང་། མི་འདི་ཚོ་ཨང་། གལ་སྲིད་པན་ཅིར་མཁོ་བ་བྱུང་ཚེ། ཁོ་ཚོས་
རླངས་འཁོར་གྱི་ལྷུ་ལག་ཚང་མ་ཕྲལ་ནས་སྟེར་བར་ཡང་ཐེ་ཚོམ་མེད། ཡིན་ནའང་ཏི་
ཨར་ཞུ་ཡིས་བཤད་རྒྱུར་ཁྱོད་ཀྱི་རླངས་འཁོར་ལ་རེག་མཁན་གཅིག་ཀྱང་ཡོད་མི་སྲིད།
ང་ཚོས་ཁྱོད་ཀྱི་རླངས་འཁོར་བརྩེས་ནས་ཅི་བྱེད་དམ། ངས་བཤད་རྒྱུར། ཁྱོད་ནི་མི་ནག་
རེད། ཁྱོད་ལ་བསོད་ནམས་ཆེ། ཧ་གོ་སོང་ངམ། ངས་བཤད་རྒྱུར། ངས་ནམ་ཡང་ཁྱོད་དང་
ལུས་རྟེན་བརྗེས་ཀྱང་ཆོག རྒྱུ་མཚན་ནི་མི་དཀར་དག་ད་གཟོད་འདི་འདྲའི་གླེན་པ་རེད་
དེ། འཆལ་མོ་ཞིག་གི་སྤྱོད་པར་ཡང་སེམས་ཁྲལ་བྱེད་དགོས།
ང་ལའོ་སུ་ཡི་ཞིང་ར་བསྙེགས་ནས་ཕྱིན། ཁོར་དབུགས་དུང་ཡོད་ངེས། ངའི་སེམས་
སུ། ཁོ་ཚོས་དོན་འདི་དྲན་མེད་ལོས་ཆེ་སྙམ། ཡིན་ནའང་མོར་འདི་ལྟའི་སྙིང་སྟོབས་ཤིག་
འཛོམས་པ་ངའི་བློ་ཡུལ་ལས་འགོངས། ངས་རྟག་ཏུ་དོན་འདིར་བསམ་བློ་བཏང་། ངས་
ཀྱང་རྒྱུ་མཚན་ཅི་ཡིན་མི་ཤེས་མོད། གང་ལྟར་བུད་མེད་ཅིག་ལ་འཇོན་ཐང་ཅི་ཙམ་ཡོད་
པར་ང་གཏན་ནས་ཡིད་མི་ཆེས། ངས་མུ་མཐུད་དུ་འདང་བརྒྱབ་པ་ཡིན། ང་ཚོས་མི་སྒེར་
གྱི་ཆགས་སྡང་རེ་ཞིག་ཕར་ཞོག་དང་། གང་ལྟར་ངས་ཁྱོད་ལ་འོས་མེད་ཅི་ཡང་བྱ་མི་
ཕོད། སྔོན་ཆད་ཁྱོད་ཀྱིས་ང་ལ་ཇི་ལྟར་གནག་རུང་། རྒྱུ་མཚན་ནི་ངས་བཤད་པ་ལྟར། ཤ་
ཁྲག་ནི་ཤ་ཁྲག་རང་སྟེ། འདི་ནི་གཡོལ་ཐབས་མེད་པའི་ལས་བསྐོས་རེད། འདི་ནི་བྱིས་པ་
ལོ་བརྒྱད་ཅན་གྱི་མ་རབས་པྲ་ཚག་གི་དྲན་སྒོ་ག་ལ་ཡིན་གྱི། འདི་ནི་གོང་དཀྲིས་དམར་
པོ་ཅན་ཞིག་གིས་ཁྱོད་ཀྱི་ཨ་ཞང་ལ་བརྙས་བཅོས་བྱས་པ་ཁོ་ནར་ངེས། འཁྲབ་སྟོན་རུ་
ཁག་དེ་གྲོང་རྡལ་དུ་སླེབས་པ་ནས་བཟུང་། ང་ཚོར་མཐའ་གཅིག་ཏུ་གྲོང་གསེབ་པ་ཞེས་
འབོད་ཅིང་། ང་ཚོ་ས་ཆ་ཆུང་ཆུང་ཡིན་པའི་རྐྱེན་གྱིས་ཁོ་ཚོ་སྒྱུ་རྩལ་པ་ཆེན་པོ་རྣམས་ཀྱི་
གོང་ཐང་བཅག་པ་རེད་ཟེར། ཧིན། ཁོས་བཤད་པ་དངོས་གནས་བདེན་པ་རེད། ཁོན་ཏིང་
ཡང་དེ་ལས་མ་འདས། གལ་སྲིད་མོས་ཀྱང་དེ་ལྟར་འདོད་ཚེ། མོའང་གནས་འདི་དང་
ཁ་འབྲལ་བར་གྱིས་དང་། མོ་སོང་ཚེ། ང་ཚོའི་གནས་འདི་དྭངས་གཙང་དུ་འགྱུར་བར་
བསྙོན་མི་དགོས།
ངས་རྐྱལ་བར་དབུགས་བརྒྱབ་རྗེས། དབུགས་དུང་ལའོ་སུར་སྤྲད་པ་དང་། རླངས་
འཁོར་གྲོང་རྡལ་ཕྱོགས་སུ་བསྐོར། ང་སྨན་ཁང་གི་སྒོ་ཁར་འབྱོར་རྗེས་ཁུ་ནག་དམ་བེ་
གང་ཉོས་འཕྲལ། སྦྲག་ཏར་ཁང་དུ་ཕྱིན། དེར་མ་རྐང་གྲངས་གནས་བཞི་བཅུ་མར་ཆག་
འདུག དེ་ནི་སྒོར་ལྔ་བཞི་བཅུར་བསྒྱུར་པ་དང་མཚུངས། གལ་སྲིད་ཁྱོད་ཀྱིས་བྲ་ན།
སྒོར་མོ་འདིས་ཅི་ཞིག་ཉོ་བསམས་ན་ཉོས་ཀྱང་ཆོག མོས“བཤད་རྒྱུར། ང་ལ་སྒོར་མོ་
འདི་མི་དགོས་རང་དགོས་ཡིན། མི་དགོས་རང་དགོས་ཡིན། ངས་བཤད་རྒྱུར་འོ་ན་ཐབས་
རྡུགས་རེད། ཁྱོད་ཀྱིས་གཞན་ལ་བསླང་བ་ལས་འོས་མ་མཆིས། ང་ལ་སྐར་གང་ཡང་མེད།
ང་བྲེལ་བ་ཤིན་ཏུ་ཆེ། ང་ལ་སྒོར་མོ་བཙལ་ཁོམ་མི་འདུག
ངས་མིག་ཧྲིག་ཧྲིག་གིས་ཁོར་ཅེར།
ས་ཁྱོད་ལ་གནས་ཚུལ་ཞིག་བཤད།” ངས་བཤད་རྒྱུར། “ང་སྲིང་བལ་གྱི་
མ་རྐང་ལ་སྤྲོ་བ་ཆེན་པོ་ཡོད། ཁྱོད་ཀྱིས་གནས་ཚུལ་འདི་གོ་ན། ཡ་མཚན་པ་ཁོ་ཐག་
ཡིན།” ངས་བཤད་རྒྱུར། “ཁྱོད་ཀྱིས་གཏན་ནས་དྲན་མེད། མ་རེད་དམ།”
“ངས་འདི་ཁྱོད་ཀྱི་ལག་ཏུ་འཕྲོད་ཐབས་བྱས་པ་ཡིན།” ཁོས་བཤད་རྒྱུར། “ངས་
ཚོང་ཁང་ནང་ལ་ཁ་པར་ཐེངས་གཉིས་ལ་བཏང་། དེ་ནས་ཁྱེད་ཚང་ལའང་བཏང་། ཡིན་
ནའང་ཚང་མས་ཁྱོད་གང་དུ་ཡོད་པ་མི་ཤེས་ཟེར།”
“དངོས་པོ་ཅི་ཞིག” ངས་དེ་ལྟར་དྲིས། ཁོས་ང་ལ་གློག་འཕྲིན་ཞིག་བྱིན། “ནམ་
ཚོད་འབྱོར་བ་རེད།” 
“ཕལ་ཆེར་གསུམ་དང་ཕྱེད་ཀའི་སྟེང་།”  ཁོས་དེ་ལྟར་བཤད།
“ཡིན་ནའང་ད་ལྟ་ལྔ་དང་སྐར་མ་བཅུ་ལོངས་འདུག” ངས་དེ་ལྟར་བཤད།
“ངས་ཅི་ནུས་ཀྱིས་ཁྱོད་ལ་འཕྲོད་ཐབས་བྱས་པ་ཡིན།”  ཁོས་བཤད་རྒྱུར། “ཡིན་
ནའང་ཁྱོད་རྙེད་མ་ཐུབ།”
“འདི་ངའི་ནོར་འཁྲུལ་ག་ལ་ཡིན།” ངས་དེ་ལྟར་བཤད། ངས་གློག་འཕྲིན་གྱི་ཁ་ཕྱེ་
བ་དང་། ད་རེབ་ཁོ་ཚོས་ཡང་རྫུན་ཅི་ཞིག་གཏམ་ཡོད་མེད་ལ་བལྟ་འདོད། ཁོ་ཚོས་རྒྱང་
རིང་གི་མུ་སི་སི་པུ་ནས་ཟླ་རེར་ངའི་ལག་གི་སྒོར་མོ་བཅུ་ཐམ་པ་བསླུ་ལེན་བྱེད་པ་ནི།
འདྲའི་ཐབས་ཟད་འུ་ཐུག་ཅིག་རེད་ཨང་། ཕྱིར་འཐེན་བྱོས་དང་བཟང་། གློག་འཕྲིན་དུ་
བྲིས་དོན། མ་རྐང་ལ་འགྱུར་ལྡོག་འབྱུང་རྒྱུ་རེད། སྤྱིའི་ཆ་ནས་འགྲིབ་ཀྱིན་འདུག གཞུང་
ཕྱོགས་ཀྱི་བཤད་སྟངས་ལྟར་ན་སྔངས་འཚབ་སྐྱེ་དོན་མེད་སྐད།
“གློག་འཕྲིན་འདི་འདྲ་ཞིག་བཏང་ན་ག་ཚོད་རེད།” ངས་དེ་ལྟར་དྲིས་པ་ན། ཁོས་
ང་ལ་རིན་གོང་བཤད།
“གླ་ཡོན་ཕར་ཕྱོགས་ནས་སྤྲད་ཚར།” ཁོས་དེ་ལྟར་བཤད།
“འོ་ན་ངས་ཁོ་ཚོར་སྒོར་མོ་འདི་དག་མ་གཏོགས་ཆད་མེད་པ་རེད་ཨང་།” ངས་
བཤད་རྒྱུར། “ཚོང་རའི་གནས་ཚུལ་ངས་སྔར་ནས་ཤེས་ཡོད། ངས་གློག་འཕྲིན་ཞིག་
གཏང་དགོས། གླ་ཡོན་ཕར་ཕྱོགས་ནས་སྤྲོད་པར་གྱིས།” ངས་དེ་ལྟར་བཤད་པ་དང་
སྦྲགས། སྦྲག་ཤོག་སྟོང་པ་ཞིག་བསལ། ཚུར་ཉོས་དང་། ངས་བྲིས་དོན། མ་རྐང་འཕར་རྒྱུ་
རེད། སྔངས་འཚབ་སྐྱེ་དོན་མེད། མཚམས་མཚམས་སུ་རྙོག་ཟིང་འདྲ་མིན་བཟོས་ཚེ་
སྦྲག་ཏར་ཁང་དུ་མ་སླེབས་པའི་གྲོང་གསེབ་པ་རྣམས་གཡོ་འགུགས་བྱ་ཐུབ་པར་ངེས།“ད་
ཐོངས་ཤིག གླ་ཡོན་ཕར་ཕྱོགས་ནས་ལོངས།” ངས་དེ་ལྟར་བཤད།
ཁོས་གློག་འཕྲིན་ལ་ལྟ་ཙམ་ལྟ་ཙམ་བྱས་པའི་མུར། མགོ་བོ་དགྱེ་ནས་ཆུ་ཚོད་འཁོར་
ལོར་བལྟས། “དུས་ཚོད་གཅིག་གི་གོང་ནས་ཚོང་སྒོ་བརྒྱབ་ཟིན།” ཁོས་དེ་ལྟར་བཤད།
“ཧིན།" ངས་བཤད་རྒྱུར། “འདི་ནི་ངའི་ནོར་འཁྲུལ་ག་ལ་ཡིན། བྱ་བ་འདི་ཡང་
ངས་གསར་གཏོད་བྱས་པ་མིན། ངས་ནི་མ་རྐང་ཁ་ཤས་ཉོས་པ་ལས་མ་འདས། ངས་ད་
དུང་སྦྲག་ཏར་ཀུང་སི་ཡིས་ཚོང་རའི་འཕེལ་འགྲིབ་ཀྱི་གནས་ཚུལ་དུས་ལྟར་སྦྲོན་པར་
འདོད་ཡོད།”
“ང་ཚོར་གནས་ཚུལ་འབྱོར་བ་ན། དུས་ནམ་ཡང་མྱུར་དུ་སྒྲོག་གིན་ཡོད།”  ཁོས་དེ
ལྟར་བཤད།
“ལོས་བདེན།” ངས་བཤད་རྒྱུར། “ཡིན་ནའང་མོན་ཧྥེ་སིར་མཚོན་ན། ཁོ་ཚོས་
སྐར་མ་བཅུ་རེར་ནག་པང་སྟེང་ཁྱབ་བསྒྲགས་ཐེངས་གཅིག་བྱེད་ཀྱིན་འདུག” ངས་
བཤད་རྒྱུར། “དེ་རིང་ཕྱི་དྲོར། ང་གནས་དེ་དང་དབྱིན་ལེ་དྲུག་བདུན་ཅུ་ཙམ་མེད་པའི་
ས་ཆར་སླེབས་པ་ཡིན།”
ཁོས་གློག་འཕྲིན་དེར་ལྟ་ཞོར་དུ། “ཁྱོད་ཀྱིས་བསྐུར་རྒྱུ་ཡིན་ནམ” ཟེར།
“ངས་བློ་ཐག་བཅད་པ་ཡིན།” ངས་དེ་ལྟར་བཤད། ངས་སླར་ཡང་གློག་འཕྲིན་
ཞིག་བྲིས་པར་མ་ཟད། གླ་ཡོན་ཡང་ཐེངས་གཅིག་ལ་བརྩིས། “གློག་འཕྲིན་འདི་ཡང་
བསྐུར་རྒྱུ་ཡིན། གལ་སྲིད་ཁྱོད་ཀྱིས ‘ཚུར་ཉོས’ ཞེས་པའི་ནང་དོན་གོ་ཚེ།”
ང་ཕྱིར་ཚོང་ཁང་དུ་འབྱོར། ངས་རྒྱ་ལམ་ཕ་རོལ་ནས་ཚུར་མཆེད་པའི་རོལ་ཚོགས་
ཀྱི་སྒྲ་ཐོས་ཐུབ། ཆང་བཀག་ནི་དངོས་གནས་དོན་དག་དགའ་ཞིག་རེད། སྔོན་ཆད།
གཟའ་སྤེན་པ་སླེབས་ཐེངས་རེར། གྲོང་གསེབ་པ་རྣམས་ཀྱིས་ཁྱིམ་ཚང་གང་བོར་གཅིག་
ཁོ་ན་ལས་མེད་པའི་འཇུར་རྟ་གོན་ནས་གྲོང་ཁྱེར་དུ་འཛུལ་རྗེས། ཚོང་ཟོང་མྱུར་སྐྱེལ་
ཀུང་སི་ཡི་གཞུང་ལས་ཁང་དུ་རང་རང་གི་བསྐུར་དངོས་ལེན་དུ་འགྲོ་བ་རེད། ད་ལྟ་ཁོ་
ཚོ་ཚང་མ་རྐང་རྗེན་དུ་ལྟད་མོར་བལྟ་རུ་ཡོང་བ་ན། ཚོང་པ་དེ་དག་སྒོ་ཁར་འགྲེངས་ནས་
ཁོ་ཚོ་རེ་རེ་བཞིན་གཤར་བར་ཅེར་བ་ནི། གཟེབ་ནང་དུ་བཅུག་པའི་སེང་གེའམ་ཡང་ན་
གཅན་གཟན་གཏུམ་པོ་གཞན་དག་དང་མཚུངས། ཨར་གྱིས་ཁ་གྲག་བྱུང་།
“ངའི་རེ་བར་དོན་དག་ཚབས་ཆེན་ཞིག་མིན་པར་སྨོན།”
“ཅི་ཟེར།” ངས་དེ་ལྟར་བཤད། ཁོས་མཁྲིག་མའི་ཆུ་ཚོད་ལ་བལྟས་པ་དང་། དེ་
མུར་སྒོ་ཁར་སོང་ནས། ཁྲིམས་ཁང་ཡང་སྟེང་གི་ཆུ་ཚོད་འཁོར་ལོར་ཡང་ཡང་ཅེར། “ཁྱོད་
ཀྱིས་སྒོར་མོ་གཅིག་ཅན་གྱི་ཆུ་ཚོད་རྙིང་བའི་རིགས་ཉོས་ན་འགྲིག” ངས་བཤད་རྒྱུར།
“སྒོར་མོ་མང་པོ་གྲོན་མི་དགོས། གང་ལྟར་ཁྱོད་ནམ་ཡང་རང་ཉིད་ཀྱི་ཆུ་ཚོད་ཐིག་མིན་
ལ་དོགས་པ་ཟ་བ་རེད།”
“ཁྱོད་ཀྱིས་ཅི་ཟེར།” ཁོས་དེ་ལྟར་དྲིས།
“ཅང་མ་རེད།” ངས་བཤད་རྒྱུར། “ད་ཅི་ངས་ཁྱོད་ལ་འོ་བརྒྱལ་བཟོས་མེད་པར་སྨོན།”
“ད་ཅི་དེ་འདྲ་མི་ཁོམ་རྒྱུ་མི་འདུག” ཁོས་བཤད་རྒྱུར། “མི་ཚང་མ་ལྟད་མོར་ལྟ་རུ་
ཕྱིན་སོང་། མ་སྐྱོན་ཐལ།"
“གལ་སྲིད་སྐྱོན་ན།” ངས་བཤད་རྒྱུར། “ཁྱོད་ཀྱིས་ཆད་པ་ཇི་ལྟར་གཅད་རྒྱུ
ལོས་ཤེས།”
“ངས་ད་ཅི་མ་སྐྱོན་ཐལ་ཟེར་བ་མིན་ནམ།” ཁོས་དེ་ལྟར་བཤད།
“ངས་གསལ་བོར་གོ་སོང་།” ངས་བཤད་རྒྱུར། “གལ་སྲིད་སྐྱོན་ན། ཁྱོད་ཀྱིས་ཆད་
པ་ཇི་ལྟར་གཅད་རྒྱུ་ལོས་ཤེས།"
“ཁྱོད་ལ་ལས་འདོད་མེད་པ་རེད་དམ།” ཁོས་དེ་ལྟར་དྲིས།
“འདི་ནི་ངའི་ཚོང་ཁང་མིན།” ངས་བཤད་རྒྱུར། “ངས་ཇི་ལྟར་དྲན་ཡང་གོ་
མི་ཆོད། འོན་ཀྱང་ཁྱོད་ཀྱིས་ང་གླས་པ་ནི་ང་ལ་གཅེས་སྐྱོང་བྱེད་པར་གཏན་ནས་མ་
འདོད།”
“ཅེ་སུང་། གལ་ཏེ་ཁྱོད་ཀྱིས་ནན་ཏན་ངང་བསྒྲུབས་ཚེ། ཁྱོད་ནི་ཚོང་པ་དགའ་
ཞིག་འཁྱོངས་མིན་ལ་ཐེ་ཚོམ་མི་འདུག” ཁོས་དེ་ལྟར་བཤད།
“མ་མཐར་ཡང་ངས་རང་ཉིད་ཀྱི་ཚོང་རྒྱག་པ་ལས། གཞན་གྱི་དོན་ཕྲན་ཚེགས་ལ་
ཁ་ཡ་མི་བྱེད།” ངས་དེ་ལྟར་བཤད།
“ཁྱོད་ཀྱིས་བཙན་ཚུགས་སྒོས་ངས་ཁྱོད་གནས་དབྱུང་གཏོང་དུ་འཇུག་རྒྱུ་ཡིན་
ནམ། ཅིའི་ཕྱིར།” ཁོས་བཤད་རྒྱུར། “ཁྱོད་ཀྱིས་ཤེས་གསལ་ལྟར་ཁྱོད་ནམ་སྒོར་འབུད་
འདོད་ན་བུད་ཆོག དེས་འུ་གཉིས་ཀའི་བརྩེ་འདང་ལ་བར་ཆད་བཟོ་མི་སྲིད།”
“རྒྱུ་མཚན་དེའི་དབང་གིས་ང་ལས་གནས་འདི་དང་ཁ་མ་བྲལ་བ་ཡིན་ཡང་སྲིད།”
ངས་བཤད་རྒྱུར། “གལ་ཏེ་ངས་མུ་མཐུད་དུ་བསྒྲུབས་ཚེ། ཁྱོད་ཀྱིས་ང་ལ་གླ་ཕོགས་སྟེར་
དགོས།” ང་རྒྱབ་ལོགས་སུ་སོང་ནས་ཆུ་འཁྱགས་ཕོར་བ་གང་འཐུངས་རྗེས། ལྟག་སྒོ་
བརྒྱུད་ནས་སྒོར་ཐོན། ཡེ་པོ་ཡིས་མཇུག་མཐར་རྨོ་འདེབས་འཕྲུལ་ཆས་མ་ལུས་བདེ་བླག་
ངང་བསྒྲིགས་ཚར་འདུག ལྷས་ར་འདི་ལྷིང་འཇགས་ཀྱིས་ཁེངས་ཤིང་། ཅུང་ཙམ་གྱི་
རྗེས་སུ་ངའི་མགོ་བོ་ན་མཚམས་བཞག ད་ལྟ་ངས་འཁྲབ་སྟོན་ཚོགས་པའི་གླུ་སྐད་ཐོས་
ཐུབ། དེའི་འཕྲོར་རོལ་ཚོགས་ཀྱིས་རོལ་མོ་དཀྲོལ་བྱུང་། འོ་ན། ཁོ་ཚོས་རྫོང་འདིའི་སྐར་
གང་དང་ཟུར་གཅིག་ཀྱང་མ་ལུས་པར་འཁྱེར་དུ་ཆུགས་དང་། གང་ལྟར་ང་རང་ཉིད་ཀྱི་
ཤུན་ལྤགས་བཤུས་པ་ནི་མིན། བསྒྲུབ་དགོས་པ་ཐམས་ཅད་ངས་བསྒྲུབས་ཟིན། ངའི་ལོ་
ཚོད་ལ་ལོན་པ་ཅན་ཞིག་གིས་ད་དུང་ཡང་ཆོག་ཤེས་བསྟེན་མི་ཤེས་ན། མི་དེ་ནི་གླེན་
པ་ཁ་ནག་ཅིག་ཡིན་པ་གདོན་མི་ཟ། ཡང་གཅིག་བཤད་ན། དོན་འདི་ང་དང་འབྲེལ་བ་
སྤུ་ཙམ་ཡང་མེད། གལ་སྲིད་ངའི་བུ་མོ་ཡིན་རྒྱུ་ན། དོན་དག་འདི་འདྲ་གཏན་ནས་མིན།
རྒྱུ་མཚན་ནི་མོར་ཕྱི་རོལ་ཏུ་འཁྱམ་པའི་དུས་ཚོད་ག་ལ་ཡོད། མོས་ངེས་པར་ལས་ཀ་
བསྒྲུབས་ཏེ། ནད་པ་དང་བླུན་པོ། མི་ནག་དེ་ཚོའི་ཁ་གསོ་དགོས་པ་རེད། ང་ལ་བུ་མོ་ཡོད་
མི་སྲིད། ངས་བུད་མེད་ཚུལ་ལུགས་དང་ལྡན་པ་ཞིག་ཇི་ལྟར་ཁྱིམ་ཚང་འདི་ལྟ་བུ་ཞིག་
ལ་བསུ་ཨང་། ངས་ཕ་རོལ་པོ་སུ་དང་གང་ལའང་བརྩི་འཇོག་བྱེད་ཅིང་། དོན་དག་འདི་
ལྟ་བུ་ཞིག་རྩད་ནས་སྒྲུབ་མི་ནུས། ང་ནི་སྐྱེས་པ་ཕོ་ཞིག་ཡིན། ངས་བཟོད་བསྲན་ལོས་
ཐུབ། ཡིན་ནའང་དེ་ནི་ངའི་ཤ་དང་ཁྲག་རེད། གལ་སྲིད་མི་སུ་ཞིག་གིས་ང་དང་འདྲིས་
པའི་བུད་མེད་ཅིག་ལ་མི་ཁ་གཏམ་ངན་བཤད་རྒྱུ་ཟེར་ན། ངས་མི་གང་དེར་བལྟ་ཡག་
ཅིག་བྱ་དགོས། མི་ཁ་གཏམ་ངན་རླུང་ལ་སྤུར་མཁན་ནི་ཁྱིམ་ཚང་བཟང་བོའི་བུད་མེད་
དག་རེད། ངས་ཏག་ཏག་ལ་སྐུ་དྲག་མི་དྲག་ཡིན་ཟེར་མཁན་གྱི་དུས་ནམ་ཡང་ཆོས་ཐོག་
ལ་མི་འཛུར་བའི་བུད་མེད་དེ་དག་ཅི་འདྲ་ཡིན་ལུགས་ལ་བལྟ་འདོད། མོ་ཚོ་ལོ་རུན་
དང་བསྡུར་ན་མན་ཡིན་པ་ལས་ཡན་ཡིན་པའི་དཔེ་མེད། ཐོག་མར་ལོ་རུན་འཕྱན་མོ་
ཡིན་མིན་མ་བཤད། ངས་བཤད་པ་ལྟར། གལ་ཏེ་ངས་གཉེན་བསྒྲིགས་པར་ཐག་བཅད་
ན། ཁྱེད་ནི་དབུགས་ལྒང་ལྟར་འཕྱོ་ཞིང་ལྡིང་ངེས། དེ་ཁྱེད་ཀྱིས་ཀྱང་ལོས་མཁྱེན། ཡིན་
ནའང་མོས་བཤད་ན་ངས་ཁྱོད་ལ་འཚོ་བ་སྐྱིད་པོ་ཞིག་རོལ་ཏུ་བཅུག་ན་འདོད་ཅིང་།
ཁྱོད་ཀྱིས་ཀྱང་རང་ཉིད་ཀྱི་ཁྱིམ་ཚང་ཞིག་བཅོས་ན་བསམས་ཏེ། མི་ཚེ་གང་བོར་ང་ཚོའི་
དོན་དུ་དུད་འགྲོའི་སྐྱེ་བ་ལེན་མི་དགོས། ང་ནི་ལ་རྟིང་གི་གྲིབ་མ་ཡིན། ང་ཤི་རྗེས་ཁྱོད་
ཀྱིས་ཆུང་མ་བླང་ན་འགྲིག ཡིན་ནའང་ཁྱོད་ཀྱིས་ཁྱོད་ལ་འཚམ་པའི་བུ་མོ་ཞིག་རྙེད་མི་
སྲིད། དེ་བས་ངས་བཤད་རྒྱུར། ག་ལ། ངས་རྙེད་ཁོ་ཐག་བཅད་ཆོག ངས་གཉེན་བསྒྲིགས་
པ་ཤེས་ཚེ་ཁྱེད་དུར་ཁུང་ནས་འཛུལ་ཡོང་ངེས། དེ་ཁྱེད་ལ་ཁྲིགས་ཁྲིགས་ཡིན། ངས་
བཤད་རྒྱུར། ད་ཆོག་གི ཁྱེད་ལ་བཀའ་དྲིན་ཆེ། ད་ལྟ་ངས་བདག་སྐྱོང་བྱེད་དགོས་པའི་
བུད་མེད་མང་མེད་ན་ཉུང་མི་འདུག གལ་ཏེ་ངས་ཆུང་མ་བསུས་ཚེ། བག་གསར་ནི་ཉལ་
ཐ་འཐེན་མཁན་ཞིག་ཡིན་པར་ལ་ཐང་མེད། ངས་བཤད་རྒྱུར། ངེད་ཚང་ལ་མི་འདི་འདྲ་
ཞིག་ཆད་འདུག
ད་ལྟ། ཉི་མ་ལྟ་སྐུལ་ཆོས་ཁང་གི་ལྟག་རྒྱབ་ཏུ་ནུབ་ཅིང་། ཕུག་རོན་ཁྱུ་ཞིག་རྒྱ་ཕིབས་
སྟེང་ནས་འཕུར་ལྡིང་གི་གར་ལ་བྲེལ། རོལ་ཚོགས་ཀྱིས་དཀྲོལ་མཚམས་བཞག་པ་ན།
ངས་ཕུག་རོན་གྱིས་སྐད་སྒྲ་འབྱིན་པ་ཐོས། ཡེ་ཤུའི་འཁྲུངས་སྐར་འདས་ནས་ཟླ་བཞི་ཙམ་
ལས་མ་བགོར་ནའང་། ཕུག་རོན་སྔར་ལྟར་ནག་རུབ་རུབ་བྱེད། ངས་བལྟས་ན་ཆོས་དཔོན་
ཧོ་ཐུ་ཧོ་ཨརལགས་ཀྱིས་ཕུག་རོན་ཟོས་ནས་འགྲངས་པ་འདྲ། ཁོས་རྒྱུན་དུ་གཏམ་བཤད་
འདི་འདྲ་གནང་ཞིང་། ཐ་ན་མི་གཞན་གྱིས་ཕུག་རོན་ལ་གཟས་པ་མཐོང་ན་ལམ་སང་
མེ་མདར་འཇུ་བ་དང་། ཁྱོད་ཀྱིས་བལྟས་ན་ང་ཚོས་མི་གསོན་པོ་ཞིག་ལ་གཟས་ཡོད་པར།
འཁྲུལ་ངེས། ཁོས་ད་དུང་གཏམ་ལ་ཕོ་ཚོད་མེད་པར་བཤད་རྒྱུར། ཞི་བདེའི་འོད་སྣང་ས་
གཞིར་ཁྱབ་པར་ཤོག བྱམས་དང་སྙིང་རྗེས་འཇིག་རྟེན་སྐྱོང་བར་ཤོག ཐ་ན་ཁང་བྱིའུ་
གཅིག་ཀྱང་སར་ལྟུང་མི་རུང་ཟེར། ཡིན་ནའང་ཁོས་ཕུག་རོན་ཇི་ལྟར་ཇེ་མང་དུ་ཕྱིན
པར་ཁ་ཡ་མི་བྱེད། ཁོ་ལས་མེད་སྡོད་རྐྱང་གིས་དུས་འདའ་བ་ལས། དུས་ཚོད་དུ་ཡིན་
པའང་ཤེས་དགོས་དོན་མི་འདུག ཁོས་ཁྲལ་འཇལ་དོན་མེད་ལ། ལོ་རེར་ཁྲིམས་ཁང་
ཡང་སྟེང་གི་ཆུ་ཚོད་ཕྱིས་ཏེ་ནམ་ཚོད་གསལ་བོར་ཐིག་པར་སྒོར་མོ་སྤྲོད་པའི་སེམས་ཁྲལ་
ཡང་ག་ལ་མཆིས། ཆུ་ཚོད་དེ་འབྱིད་སླད། ཁོ་ཚོས་བཟོ་བ་རེར་སྒོར་མོ་བཞི་བཅུ་ཞེ་ལྔ་
སྟེར་དགོས་ཨང་། ངས་ཐེངས་ཤིག་བརྩིས་པ་ན། ས་སྟེང་དུ་ད་སོ་མ་སྒོ་ང་ལས་གྲོལ་བའི
ཕུག་ཕྲུག་བརྒྱ་ལྷག་བདོག ཁྱོད་ཀྱིས་དེ་ཚོར་བློ་རིག་རྒྱས་ཏེ། རིངས་པོར་གྲོང་རྡལ་འདི་
དང་ཁ་འབྲལ་བར་འདོད་དམ། སྟབས་ལེགས་པ་ཞིག་ལ། ང་ལ་ཕུག་རོན་ལྟར་ཉེ་གཞི་
རྩ་ལག་གིས་ཁྱབ་ཅིང་། གནས་འདིར་དམ་དུ་བཏགས་ནས་གཡོ་འགུལ་བྲལ་བ་ནི་མ་
ཡིན་ནོ། །
རོལ་ཚོགས་ཀྱིས་སླར་ཡང་དཀྲོལ་བྱུང༌། སྐད་སྒྲ་གསལ་ཞིང་དབྱངས་འགྲོས་མྱུར།
ཨ་ན་མ་ན་རེམ་མར་འགད་རྒྱུ་ཡིན་པ་འདྲ། ངའི་སེམས་སུ་ད་ནི་ལྟད་མོ་པ་ཚང་མའི་
མགུ་གང་ན་འགྲིག་པ་ལ་ཨང་སྙམ། འདི་ལྟར་ན། ཁོ་ཚོ་ཤིང་རྟར་བསྡད་དེ་དབྱིན་ལེ་བཅུ་
བཞི་བཅོ་ལྔའི་བར་ཐག་གི་ཁྱིམ་ལ་སླེབས་རྗེས། མཚན་བརྒྱབ་ནས་ཟོག་ལ་ཁ་ཉོག་སྟེར་
བ་དང་འོ་མ་འཇོ་དུས། རྣ་ལམ་དུ་ད་དུང་ཡང་རོལ་མོ་སྣ་ཚོགས་གྲག་གིན་མེད་ལོས་
ཆེ། ཁོ་ཚོས་ཁ་ཤུ་འཐེན་ནས་དབྱངས་རྟར་དགུག་ཆོག་ལ། ལམ་བར་དུ་ཐོས་པའི་དགོད་
གཏམ་ཅི་རིགས་སླར་ཡང་ཕྱུགས་རའི་དུད་འགྲོ་དེ་ཚོར་བཟླ་རུང་། ཁོ་ཚོས་འདི་སྙམ་དུ་
སེམས་ངེས་ཏེ། སྒོ་ཕྱུགས་དག་ལྟད་མོར་མ་ཁྲིད་པའི་དབང་གིས། ཁོ་ཚོས་སྒོར་མོ་མི་ཉུང་
བ་ཞིག་བསྲིས་པ་རེད་ཨང་། ཁོ་ཚོས་ད་དུང་འདི་སྙམ་དུ་སེམས་ངེས་ཏེ། གལ་སྲིད་མི་
ཞིག་ལ་བྱིས་པ་ལྔ་དང་དྲེལ་བདུན་ཡོད་ཚེ། ཁོས་སྒོར་ཟུར་གཉིས་དང་སྐར་བདུན་གྱིས་
ཁྱིམ་ཚང་གང་བོ་ལྟད་མོ་ཁྲིད་པ་དང་མཚུངས། ཁོ་ཚོས་དེ་ལྟར་བརྩིས་ཤིང་རྩི། སྐབས་
དེར། ཨར་གྱིས་ཁུག་མ་ཁ་ཤས་བསྣམས་ཏེ་ལྷས་ར་གཞུག་མ་ནས་སླེབས།
“ཡང་ཅ་ལག་འགའ་བསྐུར་དགོས་འདུག” ཁོས་བཤད་རྒྱུར། “ཨ་ཁུ་ཡེ་པོ་གང་
དུ་འདུག”
“ངས་བལྟས་ན། ལྟད་མོར་ཕྱིན་པ་རེད།” ངས་བཤད་རྒྱུར། “ཁྱོད་ཀྱིས་ལྷོད་ཚེ། ཁོ་
འབྲོ་ཡང་སྲིད།”
“ཁོ་འབྲོ་མི་སྲིད།" ཁོས་བཤད་རྒྱུར། “ཁོར་ཡིད་ཆེས་བཅོལ་ཆོག་
“འོ་ན་ང་ལ་ཡིད་ཆེས་བཅོལ་མི་ཆོག་ཟེར་བ་ཡིན་ནམ།” ངས་དེ་ལྟར་བཤད།
ཁོ་སྒོ་ཁར་སོང་ནས་ཕྱི་རོལ་ཏུ་ཧྲིག་པ་དང་། རྣ་བ་ཟུར་དུ་བླགས་ནས་མཉན།
“རོལ་ཚོགས་འདི་ངོ་མས་བཟང་གི” ཁོས་བཤད་རྒྱུར། “ངས་བལྟས་ན་རེམ་མར་
གྲོལ་རྒྱུ་ཡིན་པ་འདྲ།”
“ཁོ་ཚོ་དེ་གར་བསྐུངས་ནས་མུ་མཐུད་དུ་མཚན་ཚོགས་ལ་བལྟ་རྒྱུ་ཟེར་ན་མ་གཏོགས།”
ངས་དེ་ལྟར་བཤད། ཁུག་རྟ་བར་སྣང་དུ་འཕུར་མགོ་བརྩམས། ངས་ཁང་བྱིའུ་རེ་རེ་ཁྲིམས་
ཁང་ཐང་ཆེན་གྱི་སྡོང་རྩེར་འབབ་པའི་གཤོག་སྒྲ་ཐོས་ཐུབ། ཅུང་ཙམ་བགོར་ན། ཁང་
བྱིའུ་ཁྱུ་ཞིག་ལྡིང་སྐོར་རྒྱག་བཞིན་ཁང་ཀླད་དུ་སླེབས་ཤིང་། ཁྱོད་ཀྱི་མིག་ལམ་དུ་མངོན་
རྗེས། སླར་ཡང་ཕྱིར་འཕུར་སྲིད། ངའི་མིག་ལམ་དུ། དེ་དག་ཀྱང་ཕུག་རོན་ནང་བཞིན།
མི་ལ་སུན་སྣང་སྟེར་བྱེད་ལས་མ་འདས། ཁང་བྱིའུ་དེ་དག་གིས་རྐྱེན་པས། ཁྱོད་ཐང་ཆེན་
དུ་ལྷོད་ལ་བབས་ནས་སྡོད་ཐབས་མེད། ཁྱོད་ཀྱིས་ཅི་ཡིན་གང་ཡིན་མ་ཤེས་གོང་། ཕུ་
སྒྲ་ཞིག་དང་མཉམ་དུ། བྱིའུ་རྟུག་འགའ་ཁྱོད་ཀྱི་ཞྭ་མོའི་སྟེང་དུ་ལྷུང་ཡོད། འོན་ཀྱང་དེ་
ཚོར་བརྒྱག་བསམས་ན། མདེའུ་གཅིག་ལ་སྐར་མ་ལྔ་གྲོན་དགོས་ཕྱིར། ཕྱུག་བདག་ཆེན་
པོ་ཞིག་གིས་མ་གཏོགས་ཅི་ལ་ནུས། དོན་དུ་ཐང་ཆེན་སྟེང་དུག་སྨན་ཁ་ཤས་གཏོར་བས་
ཀྱང་། ཉིན་གཅིག་གི་ཚུན་ལ་དེ་དག་མ་ལུས་རྩ་མེད་དུ་གཏོང་ཐུབ་པ་སྨོས་ཅི་དགོས།
གལ་ཏེ་ཚོང་པ་སུ་ཞིག་གིས་རང་ཉིད་ཀྱི་འདབ་ཆགས་ལ་བདག་པོ་མི་ཐུབ་པར། དེ་དག་
ཐང་ཆེན་དུ་གང་སར་གྲམ་ཚེ། རབ་ཡིན་ན་ཁོས་འདབ་ཆགས་ཀྱི་ཚོང་མི་རྒྱག་པར། ཚོང་
ལས་གཞན་རིགས་གཉེར་ན་བཟང་། དཔེར་ན་རྒུམ་བུ་མི་རྒུམ་པའི་རིགས་ཏེ། ལི་སིལ་
དང་ཙོང་རིལ་སོགས་ལྟ་བུའོ། །གལ་ཏེ་མི་ཞིག་གིས་རང་ཉིད་ཀྱི་ཁྱི་ལའང་བདག་མི་ཐུབ་
ཚེ། དེ་ནི་ཁོར་ཁྱི་དེ་མི་མཁོ་བའི་ནང་དོན་མ་ཡིན་པར་ཁོ་ཁྱི་དེའི་དོ་ཡར་མི་ཡོང་བའི་
རྟགས་སུ་འཁུམས། ངས་སྔར་ནས་བཤད་མ་མྱོང་ངམ། གལ་ཏེ་གྲོང་རྡལ་འདིའི་ཉོ་ཚོང་མ་
ལུས་གྲོང་གསེབ་ཀྱི་ཚོང་འདུས་ལྟར་སོང་ཚེ། ནམ་ཞིག་ང་ཚོའི་གྲོང་རྡལ་འདིའང་གྲོང་
གསེབ་དང་ཁྱད་པར་མེད་འགྲོ་བ་རེད།
“གལ་ཏེ་ལྟད་མོ་གྲོལ་ནའང་། ཁྱོད་ལ་ཕན་ཐོགས་ཅི་ཡང་མེད།” ངས་བཤད་
རྒྱུར། “ཁོ་ཚོས་ད་དུང་ཤིང་རྟ་བརྒྱུས་ཏེ་སྒོར་འབུད་དགོས། ཕྱིར་ཁྱིམ་ལ་བསླེབ་དུས་ཉུང་
མཐར་ཡང་ནམ་གུང་གི་ཚོད་ཡིན་རྒྱུ་རེད།”
“ཨིན།” ཁོས་བཤད་རྒྱུར། “ཁོ་ཚོ་ལྟད་མོར་བལྟ་བར་དགའ། མཚམས་མཚམས་
སུ་ཁོ་ཚོས་སྒོར་མོ་ཁ་ཤས་གྲོན་ནས་ལྟད་མོར་བལྟས་ཀྱང་བཟང་བར་སེམས། རི་ནང་གི་
ཞིང་པ་རྣམས་ཀྱིས་སྡུག་ལས་མྱོང་བཞིན་ཡོད། འོན་ཀྱང་ཡོང་སྒོ་ཤིན་ཏུ་ཉུང་།”
‘ཡིན་ནའང་ཁྲིམས་ལུགས་གང་གིས་ཀྱང་ཁོ་ཚོས་རི་ནང་ངམ་ཡང་ན་ས་ཆ
གཞན་གང་རུང་དུ་ཡིན་གཅིག་མིན་གཉིས་ཞིང་འདེབས་དགོས་པར་ཐག་བཅད་
མེད།” ངས་དེ་ལྟར་བཤད།
“ཞིང་པ་འདི་དག་མེད་ཚེ། འུ་གཉིས་ད་དུང་གང་དུ་ཡོད་པ་མི་ཤེས།” ཁོས་དེ་
ལྟར་བཤད།
“སྐབས་འདིར་ང་ཁྱིམ་དུ་ཡོད་པ་ཐག་གིས་ཆོད།” ངས་བཤད་རྒྱུར། “མལ་ཁྲིར་
ཉལ་ཏེ། འཁྱགས་དར་ཁུག་མ་གང་གིས་ངའི་མགོ་བོ་སྐྱོར་ཡོད་ངེས།”
“ ཁྱོད་ཀྱི་མགོ་དེར་དྲག་རྒྱུ་མི་འདུག” ཁོས་བཤད་རྒྱུར། “ཁྱོད་ཀྱིས་ཅིའི་
ཕྱིར་རང་ཉིད་ཀྱི་སོ་ལ་བརྟག་དཔྱད་མ་བཏང་བ་ཡིན་ནམ། ཁོས་ད་ནངས་སྔ་དྲོར་མ་
བལྟས་སམ།”
“སུ་ཞིག་གིས་ང་ལ་མ་བལྟས་ཟེར་རམ།”  ངས་དེ་ལྟར་བཤད།
“ཁྱོད་ཀྱིས་ད་ནངས་སོ་ལ་ལྟ་རུ་ཕྱིན་པ་ཡིན་ཟེར་བ་མིན་ནམ།”
“ཁྱོད་ཀྱིས་ལས་ཚོགས་སྐབས་ངའི་མགོ་བོ་ན་མི་ཆོག་ཟེར་བ་ཨེ་ཡིན།” ངས་
བཤད་རྒྱུར། “རེད་མ་རེད།” ཁོ་ཚོ་ད་ལྟ་གྲོལ་ཏེ། ངེད་ཅག་གི་སྲང་ཀྱོག་འདི་བརྒྱུད་ནས་
འགྲོ་བཞིན་མཆིས།
“ཁོ་ཚོ་སླེབས་བྱུང་།” ཁོས་བཤད་རྒྱུར། “ངས་བལྟས་ན་ང་ཚོང་ཁང་སྔུན་མར་
སོང་བས་བཟང་།” ཁོ་ཕར་ཕྱིན་སོང་། ཡ་མཚན་པ་ཞིག་ལ། ཁྱོད་ཀྱི་ཁམས་དྭངས་མིན་
གང་ལྟར་རུང་། དུས་ནམ་ཡང་སྐྱེས་པ་ཞིག་ཡོང་ནས་ཁྱོད་ཀྱི་སོ་ལ་བརྟག་དཔྱད་ནན་
མོ་གཏང་དགོས་འདུག་ཅེས་སྨྲ་ཞིང་། སྐྱེས་མ་ཞིག་ཡོང་ནས་ཁྱོད་གཉེན་བསྒྲིག་རན་
སོང་ཞེས་བརྗོད་པར་ངེས། ཡིན་ནའང་ཁྱོད་ཀྱིས་ཚོང་ལས་ཇི་ལྟར་གཉེར་ཚུལ་གྱི་སྐུལ་
མ་གཏོང་བ་ནི་ག་དུས་ཀྱང་ལག་སྟོང་མཆན་ལ་བཙིར་མཁན་ཞིག་ལས་མ་འདས། སློབ་
ཆེན་གྱི་སློབ་དཔོན་དེ་དག རང་ཉིད་སྤྲང་ལ་བུད་དེ་ཐ་ན་རྐང་འབོབ་ཆ་གཅིག་ཀྱང་
མེད་རུང་། ད་དུང་མི་གཞན་ལ་ཇི་ལྟར་ལོ་བཅུ་ཡི་རིང་སྒོར་ས་ཡ་གཅིག་བཙལ་བར་
འདོམས་ལ་མོས། བུད་མེད་ཁ་ཤས་ལ་མཚོན་ན། རང་ཉིད་ལ་བཟའ་ཟླའི་དྲི་ཙམ་ཡང་མི་
བྲོ་མོད། འོན་ཀྱང་རང་ཉིད་ཁྱིམ་ལས་ལ་ག་འདྲ་འཇོན་པ་དང་། བྱིས་པ་བཙའ་བ་དང་
སྙོར་བ་སོགས་ལ་ཅི་འདྲ་མཁས་མིན་གློད་པར་མཁས།
ཨ་ཁུ་ཡེ་པོ་ཡིས་ཤིང་རྟ་ཆེན་པོ་ཞིག་ལ་ཁ་ལོ་བསྒྱུར་ཏེ་ཚོང་ཁང་སྒོ་ཁར་འབྱོར། སྐར་
མ་ཁ་ཤས་ཀྱི་རིང་ལ་ཁོས་མཐུར་མདའ་ཁྱེར་ནས་རྟ་ལྕག་འཛུགས་སར་ལན་གསུམ་དཀྲིས།
“ཝེ།” ངས་འདྲི་རྒྱུར། “ལྟད་མོ་ཡག་གམ།”
“ང་བལྟ་རུ་མ་སོང་།” ཁོས་བཤད་རྒྱུར། “ཡིན་ནའང་། ཁྱོད་ཀྱིས་ང་གཟུང་འདོད་
ན་དེ་རིང་དགོང་མོར་སྦྲ་གུར་ཆེན་མོ་ཡོད་སར་ཤོག་དང་ཆོག”
“ཁྱོད་མ་སོང་ཟེར་ན་ཁ་ཐལ་གྱིས་ཆོད།” ངས་བཤད་རྒྱུར། “དུས་ཚོད་གསུམ་པ་
ནས་བཟུང་ཁྱོད་གར་སོང་མི་ཤེས། སྐུ་ཞབས་ཨར་གྱིས་དེ་སྔོན་ཁྱོད་འཚོལ་བཞིན་འདུག”
“ང་སོང་ནས་སྒེར་དོན་བསྒྲུབས་པ་ཡིན།” ཁོས་བཤད་རྒྱུར། “སྐུ་ཞབས་ཨར་གྱིས་
ང་གར་སོང་ལོས་ཤེས།”
“ཁྱོད་ཀྱིས་ཁོར་གསང་ཡང་ཆོག” ངས་བཤད་རྒྱུར། “གང་ལྟར་ངས་གཏུག་
མི་སྲིད།”
“གལ་སྲིད་དེ་ལྟར་ན། ཁོ་ནི་གནས་འདིར་ངས་མགོ་སྐོར་གཏོང་འདོད་པའི་མི་
གཅིག་པུ་དེར་གྱུར་པ་རེད་ཨང་།” ཁོས་བཤད་རྒྱུར། “གཟའ་སྤེན་པའི་དགོང་མོར་
ང་ཡིན་གཅིག་མིན་གཉིས་ཁོ་དང་ཐུག་མིན་ལ་འབྲེལ་བ་མེད། འོ་ན་ངས་ཅིའི་ཕྱིར་
བློ་རྩེ་གཏད་ནས་ཁོར་མགོ་སྐོར་གཏོང་དགོས་སམ། ངས་ཁྱོད་ལའང་མགོ་གཡོག་མི་
སྲིད།” ཁོས་བཤད་རྒྱུར། “ང་ལ་མཚོན་ན། ཁྱོད་ནི་ཧ་ཅང་སྤྱང་གྲུང་ལྡན་པ་ཞིག་རེད།
རེད་ལགས། སྐུ་ཞབས།” ཁོས་དེ་ལྟར་བཤད་ཞོར་དགའ་སྤྲོའི་ངང་ཁུག་མ་ཆུང་ཆུང་
ལྔ་དྲུག་ལྷག་ཤིང་རྟ་ཆེན་མོ་དེར་བཞག “ང་ལ་མཚོན་ན། ཁྱོད་ནི་ཧ་ཅང་སྤྱང་གྲུང་
ལྡན་པ་ཞིག་རེད། གྲོང་རྡལ་འདིར་ཁྱོད་ལས་བློ་རིག་པ་རྣོ་བ་ཞིག་མི་འདུག ཁྱོད་ཀྱིས་
མི་ཞིག་རྩེད་སྤྱད་བྱས་ནས་མགོ་ཡོམ་འཁོར་ཞིང་། ཐ་ན་ཁ་ཕྱོགས་ཀྱང་རྙེད་ཀྱིན་མི་
འདུག” ཁོས་དེ་ལྟར་བཤད་ཞོར་ཤིང་རྟ་ཆེན་མོ་དེར་བསྡད་ཅིང་། མཐུར་མདའ་གྲོལ།
“མི་དེ་སུ་རེད།” ངས་དེ་ལྟར་བཤད།
“དེ་ནི་སྐུ་ཞབས་ཅེ་སུང་ཁང་ཕུ་སུང་རེད།” ཁོས་དེ་ལྟར་བཤད། “ རྒྱུགས་དང་།
རྒྱུགས་ཤིག་ཏན་རྒན།”
འཁོར་ལོ་ཡ་གཅིག་བལྟས་བལྟས་མེད་པར་ལྟུང་ལ་ཉེ། ངས་སྒུག་ནས་བསྡད། ངས་
སྲང་ཀྱོག་ལས་མ་ཐར་གོང་འཁོར་ལོ་དེ་ལྟུང་མིན་ལ་ཧྲིག་ནས་སྒུག གལ་ཏེ་ཤིང་རྟ་
མི་ནག་ཅིག་ལ་བདག་ཏུ་བཅུག་ཚེ། ཁོས་སེར་སྣ་མེད་པར་འཁོལ་བ་གདོན་མི་ཟ། ངས་
བཤད་ན། ངེད་ཚང་གི་གང་སར་ཁྲོག་སྒྲ་གྲག་པའི་ཤིང་རྟ་གོག་པོ་དེ་མིག་ལ་ཐོགས་པ་
ཙམ་གྱིས་ཀྱང་སྐྱི་གཡའ་བར་བྱེད་མོད། འོན་ཀྱང་དེ་ད་དུང་ཡང་འཁོར་ཁང་དུ་ལོ་ངོ་
བརྒྱའི་རིང་ལ་འཇོག་དགོས་དོན་ནི། ནག་ཕྲུག་དེས་གཟའ་རེར་དུར་སར་བསྐོར་བའི་
ཆེད་དུ་རེད། ངས་བཤད་ན། འཇིག་རྟེན་འདིར་མི་ཚང་མས་རང་ཉིད་ཀྱི་འདོད་ཐོག་ལ་
མི་འགྲོ་བའི་བྱ་བ་བསྒྲུབ་དགོས། ཁོའང་དེ་ལས་མ་འདས། ངས་ནི་ཁོར་མི་ཚུལ་ལྡན་ཞིག་
ལྟར་རླངས་འཁོར་བསྐོར་དུ་འཇུག་འདོད་པ་ཡིན། དེ་མིན་ཁྱིམ་དུ་ཁ་རོག་གེར་བསྡད་
པས་བཟང་། དོན་དུ་ཁོས་གང་དུ་བགྲོད་པ་དང་ཇི་ལྟར་བགྲོད་པ་ག་ལ་ཤེས། ཡིན་ནའང་
ང་ཚོས་ནི་ཤིང་རྟ་འཁོར་ལོ་ཞིག་བསྐྱུར་ཅིང་། རྟ་ཕོ་ཞིག་གསོས་ཏེ། ཁོ་གཟའ་ཉི་མའི་ཕྱི་
དྲོར་འཁྱམ་གཡེང་ལ་འགྲོ་བར་མཐུན་རྐྱེན་བསྐྲུན་པ་ཙམ་དུ་ཟད།
གལ་ཏེ་ལམ་ཐག་རིང་བོ་མེད་ན་རྐང་ཐང་དུ་ཕྱིར་ལྡོག་ཆོག ཡེ་པོ་ཡིས་འཁོར་ལོ་
ལྟུང་མིན་ལ་ཁ་ཡ་བྱེད་ག་ལ་སྲིད། ངས་སྔ་མོ་ནས་བཤད་མྱོང་། མི་ནག་ལ་འཚམ་པའི་
གནས་ནི་ཞིང་ས་ཡིན། གནས་དེར་ཁོ་ཚོས་ཉི་ཤར་ནས་ཉི་ནུབ་བར་དུ་ལས་ཀ་ལས་དགོས།
ཁོ་ཚོའི་འཚོ་བ་སྐྱིད་ཙམ་དང་ལས་ཀ་ཡང་ཙམ་བྱུང་ཚེ། ཁོ་ཚོའི་ལུས་ཡོངས་ལ་ཟ་འཕྲུག་
ལངས་པ་ལྟར་བདེ་སྣང་འབྱུང་མི་ཐུབ། མི་ནག་ཅིག་མི་དཀར་གྱི་འཁྲིས་སུ་འདུག་ཡུན་
རིང་དྲགས་ཚེ། མི་ནག་དེ་རྦད་དེ་བེད་མེད་དུ་གྱུར་འགྲོ། ཐ་ན་ཁོ་ཚོ་ཁྱོད་ལས་ཀྱང་གཡོ་
ཅན་དུ་འགྱུར་ཞིང་། ཁྱོད་ཀྱིས་རིག་སར་གཡོ་སྒྱུ་ཚད་པ་དང་ཁྱོད་ཀྱི་སེམས་དོན་རྟོགས་
པར་ངེས། ལའོ་སི་ཁུ་སི་ནི་དེ་ལྟ་བུ་ཞིག་སྟེ། ཁོའི་ནོར་འཁྲུལ་ཉག་གཅིག་ནི་ཉིན་ཞིག་
སེམས་ཆུང་མ་བྱས་པར་རང་ཉིད་ཤི་རུ་བཅུག་པ་དེ་རེད། སྒྱིད་པ་ལུག་ཅིང་། ལག་པ་མི་
གཙང་། ཁའང་ཇེ་རྒོད་ནས་ཇེ་རྒོད་དུ་གྱུར་མཐར། ཁྱོད་ཀྱིས་དབྱུག་པའམ་གཞན་གང་
རུང་གིས་ཚ་གཅུན་མི་སྟེར་རང་དབང་བྲལ། ཧིན། གང་ལྟར་དེ་ནི་ཨར་གྱི་བྱ་བ་རེད། འོན་
ཀྱང་ང་ཡིན་རྒྱུ་ན། ནག་རྒན་ཞིག་གིས་ཤིང་རྟ་ཆག་རོ་དེ་བསྐོར་ནས་གང་སར་གཡེང་
སྟེ་རང་ཚོང་ཁང་གི་མིང་སློད་པར་གཏན་ནས་མི་དགའ། ཤིང་རྟ་དེས་སྙིང་རླུང་སྟོད་ལ་
འཚང་དུ་འཇུག་ཅིང་། ནམ་ཞིག་དཀྱོགས་ཤིག་སྤྲད་རྗེས་རང་སར་འཐོར་བའི་སེམས་
ཁྲལ་ཆེ།
ད་ལྟ་ཉི་མ་མཁའ་རུ་འཕགས་འདུག་ནའང་། འོན་ཀྱང་ཁང་བའི་ནང་རིམ་གྱིས་
སྨག་གིས་བཟུང་། ང་ཚོང་ཁང་སྒོ་ཁར་ཐོན་པའི་ཚེ། ཐང་ཆེན་ཧྲིལ་བོ་སྟོང་ལྷང་ལྷང་
དུ་སྣང་། ཨར་གྱིས་ནང་རོལ་ཏུ་ཉེན་འགོག་ལྕགས་སྒམ་བརྒྱབ་པ་དང་། དེའི་ཚེ་ཅོང་བརྡ་གྲག
“ཁྱོད་ཀྱིས་ལྟག་སྒོ་རྒྱོབས་དང་།” ཁོས་དེ་ལྟར་བཤད། ང་སོང་ནས་ལྟག་སྒོ་བརྒྱབ་
རྗེས། སླར་ཡང་ཕྱིར་ལོག “ངས་བལྟས་ན་ཁྱོད་དོ་དགོང་ལྟད་མོར་བལྟ་རུ་འགྲོ་རྒྱུ་རེད་
ཨང་།” ཁོས་བཤད་རྒྱུར། “ངས་ཁ་སང་ཁྱོད་ལ་མགྲོན་ཤོག་ཁ་ཤས་བྱིན་པ་ཡིན། མ་
རེད་དམ།”
“བདེན།” ངས་བཤད་རྒྱུར། “ཁྱོད་ཀྱིས་ཕྱིར་ལེན་རྩིས་ཡིན་ནམ།”
“མིན། མིན།” ཁོས་བཤད་རྒྱུར། “ངས་ཁྱོད་ལ་བྱིན་མ་བྱིན་གསལ་བོར་མི་དྲན།
འཕྲོ་བརླགས་སུ་ཕྱིན་ན་ཕངས་པ་ལ།”
ཁོས་རྒྱ་སྒོ་གཏན་རྗེས། ང་ལ་བདེ་མོ་བཞག་པ་དང་། མདུན་ཕྱོགས་སུ་དེངས། ཁང་
བྱིའུ་སྔར་བཞིན་ལྗོན་ཚལ་དུ་གྲག་བཞིན་མཆིས། ཐང་ཆེན་དུ་རླངས་འཁོར་ཁ་ཤས་མ་
གཏོགས། ཡོད་ཚད་ཁུ་སིམ་མེར་གནས། སྨན་ཁང་གི་མདུན་སར་ཧྥོ་ཐི་རྟགས་ཅན་གྱི་
རླངས་འཁོར་ཞིག་བཞག་འདུག ཡིན་ནའང་ངས་དེར་ལྟ་ཙམ་ཡང་མ་བྱས། ངས་རང་
ཉིད་ལའང་ཡི་ཆད་རྒྱུ་ཡོད་པ་ཤེས། ངས་མོར་རོགས་རེས་བྱེད་མི་འདོད་པ་ག་ལ་ཡིན་
གྱི། ཡིན་ནའང་ངས་རང་ཉིད་ལའང་ཡི་ཆད་རྒྱུ་ཡོད་པ་རྟོགས། ངས་བསམས་ན་ངས་
ལ་སེ་ཐིར་རླངས་འཁོར་ཁྲིད་པས་བཟང་། འདི་ལྟར་ན། གལ་ཏེ་ཁོ་འཐད་པ་བྱུང་ཚེ། ཁོ་
མངགས་ནས་ཉིན་གང་བོར་མོར་ལྟ་རྟོག་བྱ་ཆོག ངས་ནི། ཁྱིམ་དུ་བསྡད་དེ་པན་ཅི་རྩེད་
རོགས་སུ་སྦྲན་འདོད།
ང་ནང་དུ་འཛུལ་ཏེ། དུ་བ་རྐང་ཐུར་འགའ་ཉོས། སྐབས་དེར་ང་ལ་གློ་བུར་བའི་
རྣམ་རིག་ཅིག་རྒྱས་ཤིང་། ཡང་མིན་ན་ངའི་མགོ་བོ་ན་སྐབས་ཀྱི་སྟེས་དབང་དེ་འདྲ་དང་
འཕྲད་མིན་ལ་ཐེངས་ཤིག་བལྟ་ཆོག་སྙམ། དེ་བས་ང་དེ་གར་འགྲེངས་ནས་ཁོ་ཚོ་དང་
མཉམ་དུ་ཁ་བརྡ་གློད་པ་ཡིན།
“ཧེ།” མའེ་ཁི"ཡིས་བཤད་རྒྱུར། “ངས་བལྟས་ན་ད་ལོར་ཁྱོད་ཀྱིས་དབྱང་ཅི་རུ་
ཁག་ལ་གཏའ་མ་བཞག་པ་རེད་འདུག”
“ཅིའི་ཕྱིར།” ངས་དེ་ལྟར་བཤད།
“ཟུར་གསུམ་དར་ཆའི་འགྲན་སྡུར་ཟེར་བ་ཡིན།” ཁོས་བཤད་རྒྱུར། “མུ་འབྲེལ་
འགྲན་སྡུར་ཁྲོད་ཁོ་ཚོ་ཕམ་པར་གཏོང་མཁན་གཅིག་ཀྱང་མི་འདུག”
“ལོས་ཡིན།” ངས་བཤད་རྒྱུར། “ཁོ་ཚོའི་ཁྲོད་སྲོག་ཤིང་དུ་རུང་བའི་རུ་མི་གཅིག་
ཀྱང་མེད།” ངས་བཤད་རྒྱུར། “ཁྱོད་ཀྱིས་བལྟས་ན་རུ་ཁག་ཅིག་གི་ཁ་ལས་རླུང་རྟ་ནམ་
ཡང་རྒྱུག་པར་འདོད་དམ།”
“ཁ་ལས་རླུང་རྟ་ཙམ་མ་རེད།” མའེ་ཁི་ཡིས་དེ་ལྟར་བཤད།
“གང་ལྟར་ལུའུ་སི“རུ་ཁག་གང་དུ་ཡོད་ན། ངས་རུ་ཁག་དེར་གཏའ་མ་མི་འཇོག་
ཁོ་ཐག་ཡིན།” ངས་བཤད་རྒྱུར། “བརྒྱ་ལ་ཁོ་ཚོ་རྒྱལ་ཐུབ་པ་ཤེས་རུང་།”
“ཅི་རེད།” མའེ་ཁི་ཡིས་དེ་ལྟར་བཤད།
“མུ་འབྲེལ་འགྲན་སྡུར་ཆེན་པོ་གཉིས་ཀྱི་ཁྲོད་ཁོ་ལས་སྟོབས་དང་ལྡན་པའི་རུ་མི་
བཅུ་ཕྲག་ལྷག་མཆིས། ངས་ཁྱོད་ལ་དེ་དག་རེ་རེ་བཞིན་བགྲང་ཆོག” ངས་དེ་ལྟར་བཤད།
“ཁྱོད་དང་ལུའུ་སི་བར་འགལ་བ་ཡོད་དམ།” མའི་ཁི་ཡིས་དེ་ལྟར་བཤད།
“མེད།” ངས་བཤད་རྒྱུར། “ངེད་གཉིས་བར་འགལ་བ་ཅི་ཡང་མེད། ཁོའི་འདྲ་
པར་དེར་ངས་ལྟ་ཙམ་ཡང་བྱ་མི་འདོད།” ང་སྒོ་ཕྱིར་ཐོན། གློག་སྒྲོན་རིམ་བཞིན་གསལ་
བར་གྱུར་པ་དང་། མི་རྣམས་སྲང་ལམ་དུ་རང་ཁྱིམ་སྙེག་གིན་མཆིས། སྐབས་འགར་ཁང་
བྱིའུ་དེ་དག་ས་ཡོངས་སུ་རུབ་རྗེས་ད་གཟོད་འཇམ་ཅག་གེར་གནས་སྲིད། དགོང་མོ་ཞིག་
ལ། མི་ཚོས་ཁྲིམས་ཁང་མཐའ་སྐོར་གྱི་ལམ་སྒྲོན་གསར་བ་དེ་དག་བཀར་བ་ན། ཁང་བྱིའུ་
གཉིད་ལས་དཀྲོགས་ཏེ། མཚན་གང་བོར་ཕར་འཕུར་ཚུར་འཕུར་བྱེད་ཅིང་། ཁ་ཤས་གློག་
སྒྲོན་དང་རྡུང་ཁ་བརྒྱབ། བསྟུད་མར་ཞག་གཉིས་གསུམ་གྱི་རིང་ལ། ཁང་བྱིའུ་དག་གིས་
དེ་ལྟར་ཟིང་ཆ་བསླངས། ཡིན་ནའང་ཉིན་ཞིག་གི་ནངས་མོར། དེ་དག་གར་སོང་ཆ་མེད་
དུ་འཕུར། ཡིན་ནའང་། ཟླ་གཉིས་ཀྱི་རྗེས་སུ་དེ་དག་སླར་ཡང་སླེབས།
ངས་རླངས་འཁོར་བསྐོར་ནས་ཁྱིམ་དུ་བསྙེགས། ཁྱིམ་དུ་གློག་སྒྲོན་བཀར་མི་འདུག
ཡིན་ནའང་ཁོ་ཚོ་སྒེའུ་ཁུང་ཁར་བསྙེས་ནས་ཕྱི་རོལ་ཏུ་ལྟ་བཞིན་ཡོད་ལོས་ཆེ། ཏི་ཨར་
ཞུ་ཡིས་ཇ་ཁང་དུ་ཁེར་བཤད་སྟེག་པ་དང་། མོས་རང་ཉིད་ཀྱིས་འགྲོ་སྒོ་བཏང་ནས་ཉོས་
པ་འདྲ་ཞིང་ང་འབྱོར་ན་མ་གཏོགས་སྒྲོག་ཙེའི་ཐོག་གཞག་མི་ཆོག་པའི་ཟ་མ་དེ་སྲོ་བ
འདྲ། ཁྱོད་ཀྱིས་མོའི་སྐད་ཆ་དེ་དག་ལ་མཉན་རྗེས། འཇིག་རྟེན་འདིར་དངོས་གནས་
དགོང་ཟས་ཐུན་གཅིག་ལས་མེད་པར་འདོད་ཀྱང་སྲིད། དེ་ནི་ང་སྐར་མ་ཁ་ཤས་རིང་ཡོང་
འཕྱིས་པའི་ཟས་ཐུན་དེ་རེད། ཧིན། ཉུང་མཐར་ཡང་ཐེངས་གཅིག་ལ་ང་ཁྱིམ་དུ་ལྡོག་
དུས་པན་ཅི་དང་ནག་ཕྲུག་དེ་གཉིས་ལྕགས་སྒོ་ཆེན་པོར་འགོས་པ་མཐོང་མ་བྱུང་། དེ་ནི་
དོམ་དང་སྤྲེལ་གཉིས་གཟེབ་གཅིག་ཏུ་བཅུག་པ་དང་མཚུངས། གལ་ཏེ་ཉི་མ་ནུབ་རིའི་
ཕང་བར་བཞུད་པའི་ཚེ། ཁོ་ངེས་པར་ལྕགས་སྒོ་གཟས་ནས་འགྲོ་ངེས་ཤིང་། དཔེར་ན་
ཟོག་ཅིག་དུས་ཐོག་ཏུ་ཟོག་ཁང་ནང་འཛུལ་བ་བཞིན། དེ་ནས་ཁོ་ལྕགས་སྒོར་འགོས་ཏེ།
མགོ་བོ་ཡམ་ཡོམ་བྱེད་བཞིན། སྐད་ཤུགས་ཆུང་ངུས་ཅ་ཅོ་སྒྲོག་པར་གོམས། ཕག་པ་ཞིག་
ལྟར་གཞན་གྱིས་བྱ་བྱས་ན། དེ་ནི་ཁྱོད་ཀྱི་ཆད་པ་ཡིན། གལ་ཏེ་ངའང་ཁོ་ལྟར་དུ། རྒྱ་སྒོ་
ཕྱེ་བ་ལས་ཤོར་ཏེ་གྲི་ཁ་བཟེད་ཚེ། ང་ལ་སློབ་མ་བུ་མོ་ཞིག་བྱིན་ཡང་མིག་ཟུར་ཙམ་ཡང་
ལྟ་བར་མི་བྱེད། ངས་རྒྱུན་དུ་བསམ་བློ་གཏོང་རྒྱུར། ཁོ་སྒོ་ཁར་འགོས་ཏེ། བུ་མོ་དེ་དག་
སློབ་གྲྭ་གྲོལ་ནས་ཕྱིར་ཁྱིམ་དུ་ལྡོག་པར་ལྟ་བཞིན། ཐ་ན་རང་ཉིད་ཀྱིས་ཀྱང་མི་དྲན་ལ་
དགོས་མཁོའང་མེད་ཅིང་ནུས་པའང་བྲལ་བའི་འདོད་པ་དེ་བསྐང་བསམ་པའི་ཚེ། ཁོར་
བསམ་ཚུལ་ཅི་འདྲ་སྐྱེས་པ་ཡིན་ནམ། གཞན་ཡང་། གལ་སྲིད་ཁོ་ཚོས་ཁོའི་གྱོན་ཆས་མ་
ལུས་བཤུས་ཤིང་། ཁོས་མགོ་བོ་བསྒུར་ནས་རང་ཉིད་གཅེར་བུར་ལུས་པ་མཐོང་སྟེ། ཉིན་
རྒྱུན་ལྟར་འུར་སྒྲ་འདོན་པའི་ཚེ། ཡང་ཁོར་བསམ་ཚུལ་ག་འདྲ་སྐྱེས་པ་ཡིན་ནམ། ཡིན་
ནའང་ངས་རྟག་པར་བཤད་པ་ནང་བཞིན། ཁོ་ཚོས་བྱ་བ་དེ་མཐར་ཐུག་པར་བསྒྲུབས་མི་
འདུག ངས་བཤད་ན། ངས་ཁྱོདལ་ཅི་ཞིག་མཁོ་བ་ཤེས། ཁྱོད་ལ་མཁོ་བ་ནི་པན་ཅི་ལྟར།
གཞན་གྱིས་ཁྱོད་ལ་གཤགས་བཅོས་ཐེངས་ཤིག་བྱས་རྗེས། ཁྱོད་ད་གཟོད་དྲང་བོའི་ལམ་
དུ་འཇུག་ངེས། གལ་ཏེ་ཁྱོད་ཀྱིས་ངས་བཤད་པའི་ནང་དོན་མི་གོ་ན། ཏི་ཨར་ཞུ་ཡིས་ཁྱོད་
ལ་བཤད་དུ་ཆུགས་དང་བཟང་།
ཨ་མའི་ཁང་བར་གློག་འོད་མཆེད་འདུག ངས་རླངས་འཁོར་བཞག་རྗེས། ཇ་ཁང་
དུ་འཛུལ་བ་ཡིན། ལ་སེ་ཐི་དང་པན་ཅི་གཉིས་ཀ་དེ་རུ་མཆིས།
“ཏི་ཨར་ཞུ་གང་ན།” ངས་འདྲི་རྒྱུར། “ནུབ་འཚལ་གྲ་སྒྲིག་བྱེད་ཀྱིན་ཡོད་དམ།”
མོ་ཐོག་ཁང་གི་སྲས་མོ་ཁ་ལའོ་ལིན་གྱི་ཁང་བར་འདུག” ལ་སེ་ཐི་ཡིས་བཤད་
རྒྱུར། “མོ་ཚོ་འཛིང་རེས་བརྒྱག་ལ་ཁད་བྱེད། སྲས་མོ་ཁོན་ཏིང་ཕྱིར་སླེབས་མ་ཐག་ཁོང་
ཁྲོ་ཟ་བཞིན་མཆིས་ལ། རྨོ་མོ་སོང་ནས་བར་བཤོལ་བ་རེད། ལྟད་མོ་བསྟན་སོང་ངམ། སྐུ་
ཞབས་ཅེ་སུང་།”
“བསྟན་སོང་།” ངས་དེ་ལྟར་བཤད།
ངས་ཕལ་ཆེར་རོལ་ཚོགས་ཀྱིས་དཀྲོལ་བ་ཐོས་པ་འདྲ།” ཁོས་བཤད་རྒྱུར། “ང་
ངོ་མས་སོང་ན་འདོད།” ཁོས་བཤད་རྒྱུར། “གལ་ཏེ་ང་ལ་ཟུར་གཉིས་དང་སྐར་ལྔ་ཡོད་ཚེ།
ངས་ལྟད་མོར་བལྟ་ཐུབ།"
ཏི་ཨར་ཞུ་ནང་དུ་སླེབས། “ཁྱོད་ཕྱིར་ལོག་བྱུང་ངམ། ཨིན།” མོས་བཤད་རྒྱུར། “དེ་
རིང་ཕྱི་དྲོར་ཁྱོད་ཅི་ཞིག་བསྒྲུབས་པར་ཕྱིན་ནམ། ང་དངོས་གནས་མ་ཁོམ་ཐལ། ཁྱོད་ཅིའི
ཕྱིར་དུས་ལྟར་མི་ལྡོག་པ་ཡིན།”
“ང་ལྟད་མོར་ཕྱིན་ནའང་ཐང་།” ངས་བཤད་རྒྱུར། “ནུབ་འཚལ་འཚག་སོང་ངམ།”
“ང་ངོ་མས་སོང་ན་འདོད།” ལ་སེ་ཐི་ཡིས་བཤད་རྒྱུར། “གལ་ཏེ་ང་ལ་ཟུར་གཉིས་
དང་སྐར་ལྔ་ཡོད་ཚེ། ཅི་འདྲའི་སྐྱིད་པ་ལ།”
“ཁྱོད་ལ་ལྟད་མོར་བལྟ་བའི་བསོད་ནམས་མི་འདུག” ཏི་ཨར་ཞུ་ཡིས་བཤད་
རྒྱུར། “ཁྱོད་ནང་ལ་སོང་ནས་ཙོག་སྟེ་ཟ་མ་ཟོ།” མོས་བཤད་རྒྱུར། “ཁྱོད་ཐོག་ཁང་དུ་མ་
འགྲོ། དེ་མིན་ཡང་རྩོད་གཞི་བསླང་ངེས།”
“དོན་དུ་ཅི་ཞིག་བྱུང་ངམ།” ངས་དེ་ལྟར་བཤད།
“ཁོན་ཏིང་ད་ཅི་སོ་མར་སླེབས་པ་རེད། མོས་བཤད་ན་ཕྱི་དྲོ་ཧྲིལ་བོར་ཁྱོད་ཀྱིས་མོ་
བདའ་འདེད་བཏང་སོང་ཟེར། དེ་བས་སྲས་མོ་ཁ་ལའོ་ལིན་གྱིས་མོར་ཁ་རྡུང་བཏང་བྱུང་།
ཁྱོད་ཀྱིས་ཅིའི་ཕྱིར་ཁོན་ཏིང་གི་སྒེར་དོན་ལ་ཐེ་གཏོགས་བྱེད་དམ། ཁྱོད་དང་ཚ་མོ་གཉིས་
ཁང་བ་གཅིག་ཏུ་བདེ་བདེ་སྐྱིད་སྐྱིད་ངང་འཚོ་བ་རོལ་ན་མི་ཆོག་གམ།”
“ངས་མོར་འཛིང་བསམས་ཀྱང་འཛིང་ས་མི་འགྲོ།” ངས་བཤད་རྒྱུར། “ རྒྱུ་མཚན་
ནི་ངས་ད་ནངས་ནས་ད་ལྟའི་བར་དུ་མོ་མཐོང་མ་ཐུབ། ད་རེས་མོས་ཡང་ཅི་ཞིག་བཤད་
ཐལ། མོ་སློབ་གྲྭར་བཙན་ཚུགས་སྒོས་བརྫངས་སོང་ཟེར་རམ། ངོ་མ་རྣར་མི་འགྲོ་བའི་སྐད་
ཆ་རེད་ཨང་།”
“ཆོག་གི ཁྱོད་ཀྱིས་རང་དོན་སྒྲུབས་དང་། མོར་ཁ་ཡ་མ་བྱེད།” ཏི་ཨར་ཞུ་ཡིས་
བཤད་རྒྱུར། “གལ་ཏེ་ཁྱོད་དང་སྲས་མོ་ཁ་ལའོ་ལིན་གཉིས་འཐད་པ་བྱུང་ན་ངས་མོར་
བདག་ཆོག ངས་མོར་གཅེས་སྐྱོང་གང་ལེགས་བྱ་ངེས། ཡ། ཁྱོད་ནང་དུ་སོང་། རྙོག་དྲ་
འདྲ་མིན་མ་བཟོ། ཅུང་ཙམ་བགོར་ན་ངས་ཁྱོད་ལ་ཟ་མ་བསྒྲིག”
“གལ་ཏེ་ང་ལ་ཟུར་གཉིས་དང་སྐར་ལྔ་ཡོད་ཚེ།” ལ་སེ་ཐི་ཡིས་བཤད་རྒྱུར། “ང་
ལྟད་མོར་སོང་ཆོག”
“གལ་ཏེ་ཁྱོད་ལ་གཤོག་པ་ཐོགས་ཚེ། ཁྱོད་ལྷ་ཡུལ་དུ་འཕུར་ཆོག་ཨང་།" ཏི་ཨར་
ཞུ་ཡིས་བཤད་རྒྱུར་། “ད་ནི་ལྟད་མོ་མ་མོ་གླེང་གིན་མ་འདུག ང་མཉན་པར་སྤྲོ་བ་
མི་འདུག”
“འོ་ངས་ད་དྲན་བྱུང་།” ངས་བཤད་རྒྱུར། “གཞན་གྱིས་ང་ལ་པཱ་སེ་གཉིས་སྤྲད་
ཡོད།” ངས་བྲང་ཁུག་ལས་པཱ་སེ་ཕྱིར་གློངས་པ་ཡིན།
“ཁྱོད་རང་ཉིད་བལྟ་རུ་འགྲོ་འདོད་དམ།” ལ་སེ་ཐི་ཡིས་དེ་ལྟར་བཤད།
“ང་འགྲོ་རྒྱུ་མིན།” ངས་བཤད་རྒྱུར། “ང་ལ་སྒོར་བཅུ་ཐམ་པ་ཕྱིར་བསློགས་ཀྱང་
འགྲོ་མི་འདོད།"
“འོ་ན་ང་ལ་གཅིག་བྱིན་དང་། སྐུ་ཞབས་ཅེ་སུང་།” ཁོས་དེ་ལྟར་བཤད།
“ངས་ཁྱོད་ལ་གཅིག་བཙོང་ཆོག” ངས་བཤད་རྒྱུར། “ཅི་འདྲ་རེད།"
“ང་ལ་སྒོར་མོ་མེད།” ཁོས་དེ་ལྟར་བཤད།
“འོ་ན་ཐབས་རྡུགས་རེད།” ངས་དེ་ལྟར་བཤད་པ་དང་། ཕར་འགྲོ་བའི་ཟོལ་བཏོད།
“ང་ལ་གཅིག་བྱིན་དང་། སྐུ་ཞབས་ཅེ་སུང་།” ཁོས་བཤད་རྒྱུར། “གང་ལྟར་ཁྱོད་
ལ་གཉིས་ཀྱིས་ཅི་བྱེད་དམ།”
“གླེན་རྟགས་མ་སྟོན།” ཏི་ཨར་ཞུ་ཡིས་བཤད་རྒྱུར། “ཁོས་གཞན་ལ་རིན་མེད་དུ་
ཅི་ཡང་མི་སྟེར་བ་ཁྱོད་ཀྱིས་མི་ཤེས་སམ།”
“ཁྱོད་ལ་ག་ཚོད་དགོས་སམ།” ཁོས་དེ་ལྟར་བཤད།
“ཟུར་ལྔ།” ངས་དེ་ལྟར་བཤད།
“ང་ལ་དེ་འདྲ་མང་པོ་མེད།" ཁོས་དེ་ལྟར་བཤད།
“ཁྱོད་ལ་ག་ཚོད་ཡོད།" ངས་དེ་ལྟར་བཤད།
“ང་ལ་སྐར་གང་ཡང་མེད།” ཁོས་དེ་ལྟར་བཤད།
“འོ་ན་དེ་བྱོས།” ངས་དེ་ལྟར་བཤད་རྗེས་སྒོ་ཕྱིར་འགྲོ་བར་བརྩམས།
“སྐུ་ཞབས་ཅེ་སུང་ལགས།” ཁོས་དེ་ལྟར་བཤད།
“ཁྱོད་ད་རུང་སེམས་མི་ཤིའམ།” ཏི་ཨར་ཞུ་ཡིས་བཤད་རྒྱུར། “ཁོས་ཁྱོད་ལ་ཁ་
བརྩེས་པ་ཙམ་རེད། ཁོས་སྔ་མོ་ནས་རང་ཉིད་འགྲོ་བར་ཐག་བཅད་ཡོད། སོང་ཞིག ཅེ་
སུང་། ཁོར་ཧེབ་མ་སློང་།”
“ངས་བལྟ་རྒྱུ་མིན།” ངས་དེ་ལྟར་བཤད་པ་དང་། མེ་ཐབ་ཀྱི་འགྲམ་དུ་ལོག “ངས་
འདི་དག་བསྲེག་རྒྱུ་ཡིན། ཡིན་ནའང་། ཁྱོད་ཀྱིས་ཟུར་ལྔ་ཕུད་ནས་གཅིག་མི་ཉོའམ།”
ངས་ཁོར་ལྟ་ཞོར་དུ་མེ་ཐབ་ཀྱི་ཁ་ཕྱེ།
“ང་ལ་སྒོར་མོ་མང་པོ་མེད།” ཁོས་དེ་ལྟར་བཤད།
“ཡ།” ངས་མེ་ཐབ་ནང་དུ་པཱ་སེ་གཅིག་གཡུགས།
“ཝེ། ཅེ་སུང་།” ཏི་ཨར་ཞུ་ཡིས་བཤད་རྒྱུར། “ཁྱོད་བག་མི་ཚའམ།”
“སྐུ་ཞབས་ཅེ་སུང་ལགས།” ཁོས་བཤད་རྒྱུར། “ངས་ཁྱོད་ལ་ཞུ་བ་བྱེད། སྐུ་ཞབས་
ལགས། ངས་ཉིན་རེར་ཁྱོད་ཀྱི་རྐྱལ་བ་འབྱིད། ཟླ་གཅིག་གི་རིང་ལ།”
“ང་ལ་སྒོར་མོ་དགོས།” ངས་བཤད་རྒྱུར། “ཟུར་ལྔ་བྱིན་དང་། འདི་ཁྱོད་ལ་དབང་།”
“ད་མ་བཤད། ལ་སེ་ཐི།” ཏི་ཨར་ཞུ་ཡིས་དེ་ལྟར་བཤད་རྗེས། ཁོ་ཕར་དྲུད་ནས་
སོང་། “གཡུགས་དང་།” མོས་བཤད་རྒྱུར། “དེ་མེ་ནང་ལ་གཡུགས་དང་། གཡུགས་ཡ།
ཚང་མ་གཡུགས་ཤོག”
“ཟུར་ལྔ། འདི་ཁྱོད་ལ་དབང་བ་ཡིན།” ངས་དེ་ལྟར་བཤད།
“མེར་སྲེགས་ཤིག” ཏི་ཨར་ཞུ་ཡིས་བཤད་རྒྱུར། “ཁོར་ཟུར་ལྔ་མེད། གཡུགས་ཡ།
དེ་མེ་ནང་དུ་གཡུགས་རོགས།”
“ཆོག་གི” ངས་པཱ་སེ་མེ་ཐབ་དུ་གཡུགས་པ་དང་། ཏི་ཨར་ཞུ་ཡིས་མེ་ཐབ་ཀྱི་ཁ་
ལེབ་བརྒྱབ།
“ཁྱོད་ལྟ་བུའི་མི་རྒན་ཞིག་གིས་དོན་འདི་འདྲ་བསྒྲུབས་པ་རེད་ཨང་།” མོས་བཤད་
རྒྱུར། “རེམ་མར་ངའི་ཇ་ཁང་དང་ཁ་འབྲལ་བར་གྱིས། འུར་མ་རྒྱག” མོས་ལ་སེ་ཐིར་
བཤད་རྒྱུར། “པན་ཅི་ཡི་སེམས་ཁམས་མ་དཀྲུགས། དོ་དགོང་ངས་ཧྥེ་ལའོ་ཉིར་སྐར་
གཉིས་དང་ཟུར་ལྔ་བསླངས་ཏེ། སང་ཉིན་དགོང་མོར་ཁྱོད་ལྟད་མོར་བལྟ་རུ་སོང་དང་ཆོག
ད་ནི་འུར་མི་རྒྱག་པར་གྱིས། "
ང་འགྲུལ་ཁང་དུ་ཕྱིན། ཐོག་ཁང་དུ་གྲག་འགུལ་ཅི་ཡང་དབེན། ངས་ཚགས་པར་གྱི་
ཁ་ཕྱེ་ནས་ཅང་མ་བགོར་བར། པན་ཅི་དང་ལ་སེ་ཐི་གཉིས་ནང་དུ་འཛུལ་ཡོང་། པན་ཅི་
མུན་ནག་གི་གྱང་རྩར་ཕྱིན། སྔོན་ཆད་དེ་གར་མེ་ལོང་ཞིག་བཀལ་མྱོང་། ཁོས་ལག་ཟུང་
བསྲིངས་ནས་གྱང་ངོས་འཕུར་འཕུར་ལན་མང་བྱས་ཤིང་། ཁ་ཆུ་འཛར་ཞོར་དུ་ཅི་ཡིན་མི་
ཤེས་པའི་ལྡབ་ལྡིབ་ལབ། ལ་སེ་ཐི་ཡིས་མེ་ཁ་གསོ་བར་བརྩམས།
“ཁྱོད་ཀྱིས་ཅི་ཞིག་བྱེད་དམ།” ངས་བཤད་རྒྱུར། “དོ་དགོང་ང་ཚོར་མེ་མི་དགོས།”
“ངས་པན་ཅི་ལྷོད་ལ་དབབ་ཏུ་འཇུག་འདོད་པ་ཡིན།” ཁོས་བཤད་རྒྱུར། “འདས་
ལོག་དུས་ཆེན་ནི་ནམ་ཡང་ཧ་ཅང་གྲང་།”
“དེ་རིང་འདས་ལོག་དུས་ཆེན་མིན།” ངས་བཤད་རྒྱུར། “ཁྱོད་ཀྱིས་དེ་བསྒུལ་མི་
དགོས།”
ཁོས་མེ་ཡོག་བཞག་པ་དང་། ཨ་མའི་རྐུབ་སྟེགས་ལས་ས་གདན་དེ་བླངས་རྗེས་པན་
ཅིར་སྤྲད། དེ་བས་པན་ཅི་མེ་ཐབ་ཀྱི་འགྲམ་དུ་ཙོག་ཅིང་། ཁུ་སིམ་མེར་གྱུར།
ངས་ཚགས་པར་ལ་བལྟས་པ་ཡིན། ཐོག་ཁང་དུ་སྔར་བཞིན་གྲག་འགུལ་ཅི་ཡང་
དབེན། སྐབས་དེར་ཏི་ཨར་ཞུ་འཛུལ་འོངས་ཏེ། པན་ཅི་དང་ལ་སེ་ཐི་གཉིས་ཇ་ཁང་དུ་
བོས་ཤིང་། ནུབ་འཚལ་འཚག་སོང་ཟེར།
“འོ་ཡ།” ངས་དེ་ལྟར་བཤད། མོ་སྒོ་ཕྱིར་བུད་སོང་། ང་དེ་གར་ཙོག་ནས་ཚགས་
པར་ལ་བལྟས། ཡུད་ཙམ་གྱི་རྗེས་སུ། ངས་ཏི་ཨར་ཞུ་སྒོ་ཁར་སླེབས་པ་ཚོར། མོས་མགོ་བོ་
ནང་དུ་བསྲིངས།
“ཁྱོད་ཅིའི་ཕྱིར་ད་དུང་བཟའ་རུ་མི་ཡོང་ངམ།” མོས་དེ་ལྟར་བཤད།
“ངས་ཟ་མ་འཚག་པར་སྒུག་ཡོད།” ངས་དེ་ལྟར་བཤད།
“ནུབ་འཚལ་ཟས་ཅོག་སྟེང་དུ་བསྒྲིགས་ཚར།” མོས་བཤད་རྒྱུར། “ངས་ཁྱོད་ལ་
ལབ་པ་ཡིན།”
“བདེན་ནམ།” ངས་བཤད་རྒྱུར། “དགོངས་དག ངས་སུ་ཞིག་འོག་ཁང་དུ་འགྲོ་
བ་མ་ཐོས།”
“མོ་ཚོ་མར་འབབ་རྒྱུ་མ་རེད།” མོས་བཤད་རྒྱུར། “ཁྱོད་སོང་ནས་ཟོ་དང་། ངས་མོ་
ཚོར་ཟ་མ་བསྐྱལ་དགོས།”
“མོ་ཚོར་ན་ཚ་བྱུང་འདུག་གམ།” ངས་འདྲི་རྒྱུར། “སྨན་པས་ནད་ཅི་ཞིག་ཡིན་པ་
བཤད་སོང་ངམ། མཛེ་ནད་མིན་པར་སྨོན།”
“ཇ་ཁང་དུ་སོང་ཞིག ཅེ་སུང་།” མོས་བཤད་རྒྱུར། “ངའི་ལས་ཀ་སྔ་མོ་ནས་
འགྲུབ་ཏུ་ཆུགས་དང་།”
“ཆོག་གི” ངས་དེ་ལྟར་བཤད་རྗེས། སླར་ཡང་ཚགས་པར་མིག་ཁར་བཀྱགས།
ངས་ཟ་མ་འཚག་པར་སྒུག་ཡོད།”
ངས་སྣང་བ་ཞིག་ལ་མོ་སྒོ་ཁར་འགྲེངས་ཏེ་ངའི་རྣམ་འགྱུར་ལ་རྟོག་བཞིན་མཆིས།
ངས་སྔར་བཞིན་ཚགས་པར་ལ་བལྟས་ནས་བསྡད།
“ཁྱོད་ཀྱིས་ཅིའི་ཕྱིར་འདི་ལྟར་དཀྱོགས་ལ་ཁྱེར་བ་ཡིན་ནམ།” མོས་བཤད་རྒྱུར།
“ང་ལ་ལས་ཀ་མང་བ་ཁྱོད་ཀྱིས་ལོས་ཤེས།”
“གལ་ཏེ་ཨ་མའི་ཁམས་མི་དྭངས་པར། ཟ་མ་བཟའ་རུ་འབབ་མི་ཐུབ་ན། དེ་ལྟར་
གྱིས་དང་འགྲིག” ངས་བཤད་རྒྱུར། “འོན་ཀྱང་ངས་སྒོར་མོ་ཕུད་དེ་ཁ་རྒྱབ་གསོ་བའི་ང་
ལས་ལོ་གཞོན་པ་ཚོ། ཡིན་གཅིག་མིན་གཉིས་ཇ་ཁང་དུ་འབབ་དགོས། ཁྱོད་ཀྱིས་ནུབ་
འཚལ་ནམ་འཚག་ན། ང་ལ་བརྡ་ཞིག་རྒྱོབས།” ངས་སླར་ཡང་མགོ་བོ་བསྒུར་ནས་ཚགས་
པར་ལ་བལྟས། ངས་ཏི་ཨར་ཞུ་ཐོག་ཁང་དུ་འགྲོ་བ་ཐོས། མོས་གོམ་ཁ་ལྕི་མོའི་ངང་ཧིན་
ཧིན་གྱི་སྒྲ་བསྒྲགས་ཤིང་དབུགས་ཧལ་ཧལ་དུ་འཚུབ། ཨ་ན་མ་ན་སྐས་རྐང་དེ་ནི་གྱེན་
ཐུར་དུ་བཙུགས་པ་བཞིན། སྐས་རྐང་རེའི་བར་ཐག་ལ་དབྱིན་ཁྲི་གསུམ་ལྷག་ཡོད་པར་
སྣང་། ངས་མོ་ཨ་མའི་ཁང་སྒོར་སླེབས་པ་ཚོར། དེ་ནས་མོས་ཁོན་ཏིང་འབོད་པ་གོ ཕལ་
ཆེར་མོའི་ཁང་སྒོ་གཏན་ཡོད་པ་འདྲ། ཕྱིས་སུ་མོ་སླར་ཡང་ཨ་མའི་སར་ཕྱིན་པ་དང་། ཨ་
མ་སྒོར་བུད་ནས་ཁོན་ཏིང་དང་ཁ་བརྡ་བྱེད། དེའི་འཕྲོར། མོ་ཚོ་མཉམ་དུ་སྐས་རྐང་ལས་
བབས། ངས་སྔར་བཞིན་རང་ཉིད་ཀྱི་ཚགས་པར་ལ་བལྟས་ནས་བསྡད།
ཏི་ཨར་ཞུ་སླར་ཡང་སྒོ་འགྲམ་དུ་འབྱོར། “ནུབ་འཚལ་འཐུང་དུ་ཤོག” མོས་བཤད་
རྒྱུར། “མ་གཞིར་ཡང་ཁྱོད་ཀྱིས་ཅི་ཞིག་བྱེད་མིན་མི་ཤེས། དོ་དགོང་ཁྱོད་ཀྱི་ཁོག་ལ་འདྲེ་
ཞུགས་འདུག”
ང་ཇ་ཁང་དུ་ཕྱིན་པའི་ཚེ། ཁོན་ཏིང་ཅོག་འགྲམ་དུ་བསྡད་ཡོད་ཅིང་། མགོ་བོ་དང་
གར་སྨད་འདུག མོས་སླར་ཡང་ཁ་ཚོས་ཤིག་བསྐུས། མོའི་སྣ་ཐོག་ཏུ་སྐག་བྱུགས་ཏེ། རྫ་
ཆས་དཀར་པོ་ཞིག་དང་གཉིས་སུ་མ་མཆིས།
“ཁྱེད་ཀྱི་ལུས་ཁམསས་དྭངས་གསལ་རེད། ནུབ་འཚལ་འཐུང་དུ་སླེབས་པ་འདིར།
ང་ཧ་ཅང་དགའ་ཡོད།” ངས་ཨ་མར་དེ་ལྟར་བཤད།
“ངའི་ལུས་ཕུང་ཅི་འདྲ་ཡིན་ཡང་རུང་། ང་མར་ཇ་ཁང་དུ་བབས་ནས་ནུབ་འཚལ་
འཐུང་བ་འདི། ཁྱོད་ལ་འོ་བརྒྱལ་ཙམ་ཞུ་འདོད་པ་ཡིན།” མོས་བཤད་རྒྱུར། “སྐྱེས་པ་
རྣམས་ཕྱི་རོལ་ཏུ་ཉིན་གང་བོར་ངལ་ཞིང་དུབ་པར་གྱུར་ཚེ། བཟའ་མི་གང་བོ་དང་མཉམ་
དུ་ནུབ་འཚལ་འཐུང་བར་མོས་པ་ངས་ལོས་ཤེས། ངས་ཁྱོད་ལ་དགའ་སྤྲོ་འཕེལ་ན་སྙམ།
འོན་ཀྱང་ཁྱོད་དང་ཁོན་ཏིང་གཉིས་ཀྱི་འབྲེལ་བ་ཇེ་བཟང་ལ་འགྲོ་རྒྱུ་དེ་ངའི་རེ་བ་ཡིན།
དེ་ལྟར་ན་ངའི་སེམས་བདེ་སོང་།”
“ངེད་གཉིས་ཀྱི་འབྲེལ་བ་མི་བཟང་རྒྱུ་མེད།” ངས་བཤད་རྒྱུར། “གལ་སྲིད་མོ་
འཐད་པ་ཡིན་ན། ཉིན་གང་བོར་རང་ཉིད་ཁང་ནང་དུ་བཅུག་ཚེ་ངས་ཀྱང་བདག་མི་
དགོས། འོན་ཀྱང་ཟ་མ་ཟ་དུས་ཡང་མིན་ན་འཛིང་རེས་བྱེད་པ་དང་ཡང་མིན་ན་ཁོང་ཁྲོ་
ལངས། དེ་ངས་བསྲན་དཀའ་བར་འདུག འདི་ལྟར་བྱས་ན་མོར་རེ་བ་ནན་མོ་བཅངས་པ་
ངས་ཤེས་མོད། ཡིན་ནའང་འདི་ནི་ངེད་ཁྱིམ་ཚང་གི་སློབ་གསོ་རེད། ཡང་གཅིག་བཤད་
ན། འདི་ནི་ཁྱེད་ཁྱིམ་ཚང་གི་སློབ་གསོ་ཡང་རེད།”
“འདི་ནི་ཁྱོད་ཀྱི་ཁྱིམ་རེད།” ཨ་མས་བཤད་རྒྱུར། “ད་ལྟ་ཁྱིམ་བདག་ཁྱོད་ཡིན།”
ཁོན་ཏིང་གིས་ཐོག་ཐག་ཀུན་ཏུ་མགོ་བོ་སྨད་ནས་བསྡད། ངས་མི་རེ་རེར་སྔོ་ཚལ་
བགོ་འགྲེམས་བྱས་པ་ན། མོས་ཟ་མགོ་བརྩམས།
“ཁྱོད་ཀྱི་ཤ་རྡོག་དེ་བཟང་ངམ་མི་བཟང་།” ངས་བཤད་རྒྱུར། “གལ་ཏེ་མི་བཟང་
ན། ངས་ཁྱོད་ལ་ཤ་རྡོག་གཞན་གང་ལེགས་ཤིག་སྟེར་ཆོག”
མོས་ཨ་ལན་ཅི་ཡང་མ་བྱིན།
“ངའི་ནང་དོན་ཡིན་ན། ཁྱོད་ཀྱི་ཤ་རྡོག་དེ་བཟང་ངམ།” ངས་དེ་ལྟར་དྲིས།
“ཅི་ཞིག” མོས་བཤད་རྒྱུར། “ ཨིན། བཟང་གི་
“ཁྱོད་ལ་འབྲས་ཁ་སྣོན་བྱ་དགོས་སམ།” ངས་དེ་ལྟར་བཤད།
“མི་དགོས།” མོས་དེ་ལྟར་བཤད།
“ངས་ཁྱོད་ལ་ཅུང་ཙམ་བསྣན་ན་འགྲིག” ངས་དེ་ལྟར་བཤད།
“ང་ལ་སྣོན་མི་དགོས།” མོས་དེ་ལྟར་བཤད།
“ཚིམ་མ་བྱེད།” ངས་བཤད་རྒྱུར། “ཁྱོད་ཀྱིས་ཅི་དགར་ཟོ།”
“ཁྱོད་ཀྱི་མགོ་དྲག་སོང་ངམ།” ཨ་མས་དེ་ལྟར་བཤད།
“མགོ་ཟེར་རམ།” ངས་དེ་ལྟར་བཤད།
“དེ་རིང་ཕྱི་དྲོར་ཁྱོད་ཁྱིམ་ལ་ལྡོག་དུས།” མོས་བཤད་རྒྱུར། “ངས་ཁྱོད་ཀྱི་ནད་
རྙིང་འཕར་རྒྱུ་རེད་འདོད་དེ་སེམས་ཁྲལ་བྱས་པ་ཡིན།”
“འོ།” ངས་བཤད་རྒྱུར། “སྐྱོན་མེད། ན་ཟུག་ཆེན་པོ་མ་སྐྱེས་ཐལ། ང་ཚོ་ཕྱི་དྲོ་
ཧྲིལ་བོར་ལས་ཀར་བྲེལ་ཏེ། ངས་ན་ཟུག་བརྗེད་སོང་།”
“ཁྱོད་ལ་བྲེལ་བ་ཆེ་བའི་དབང་གིས། འདི་འདྲ་འཕྱིས་པོར་ལོག་པ་ཡིན་ནམ།”
མས་དེ་ལྟར་བཤད། ངས་ཁོན་ཏིང་གིས་ཏན་ཏིག་སྒོས་ཉན་པ་རྟོགས་ཐུབ། ངས་མོ་ཕྱོགས་
སུ་བལྟས་པ་ན། མོའི་གྲི་ཚེབ་ད་དུང་འགུལ་བཞིན་འདུག ཡིན་ནའང་ངས་མོས་ང་ལ་
མིག་ཟུར་ཞིག་འཕངས་པར་མཉམ་བཞག་ཅིང་། དེའི་འཕྲོས་སུ་མོས་མགོ་བོ་སྨད་དེ་རང་
ཉིད་ཀྱི་སྡེར་མར་ཅེར། ངས་བཤད་རྒྱུར།
“མིན། དུས་ཚོད་གསུམ་པའི་སྟེང་ངས་རླངས་འཁོར་མི་གཞན་ལ་གཡར་ཞིང་།
མི་དེས་ཕྱིར་སྤྲོད་རག་བར་བསྒུགས་རྗེས་ད་གཟོད་ལོག་པ་ཡིན།” ངས་མུ་མཐུད་དུ་ཟ་མ་ཟོས།
“མི་དེ་སུ་རེད།” ཨ་མས་དེ་ལྟར་དྲིས།
“གར་པ་ཞིག་རེད།” ངས་བཤད་རྒྱུར། “ཕལ་ཆེར་ཁོའི་མག་ཆུང་གིས་རླངས་
འཁོར་བསྐོར་ནས་གྲོང་རྡལ་གྱི་བུ་མོ་ཞིག་ཁྲིད་པ་དང་། ཁོས་ཁོ་ཚོ་རྗེས་འདེད་བཏང་
བ་འདྲ།”
ཁོན་ཏིང་དེ་གར་ཙོག་ནས་འགུལ་ཙམ་ཡང་མི་བྱེད་ལ། ཁ་ནང་དུ་ཅི་ཞིག་ལྡོད་
ཀྱིན་མཆིས།
“ཁྱོད་ཀྱིས་རླངས་འཁོར་མི་དེའི་རིགས་ལ་གཡར་མི་རུང་།” ཨ་མས་བཤད་
རྒྱུར། “ཁྱོད་གཏོང་ཕོད་ཆེ་བ་ལ། གལ་ལ་མ་ཐུག་ཚེ། ངས་ནི་ཁྱོད་ཀྱི་རླངས་འཁོར་གཡར་
མི་སྲིད།”
“ཕྱིས་སུ་ངས་ཀྱང་རང་ཉིད་ལག་ཡངས་པར་འདོད།” ངས་བཤད་རྒྱུར། “ཡིན་
ནའང་ཁོ་ཕྱིར་སླེབས་སོང་། བྱུར་རྐྱེན་ཅི་ཡང་བྱུང་མི་འདུག ཁོས་ཁོ་ཚོ་རྙེད་ཐལ་ཟེར།”
“ཞི་མོ་དེ་སུ་རེད།” ཨ་མས་དེ་ལྟར་བཤད།
“ཏིལ་ཙམ་སྒུགས་དང་ངས་ཁྱོད་ལ་བཤད།” ངས་བཤད་རྒྱུར། “ངས་ཁོན་ཏིང་
གི་སྔུན་ནས་དོན་དག་འདི་འདྲ་གླེང་མི་འདོད།”
ཁོན་ཏིང་གིས་ཟ་མཚམས་བཞག ཅང་མི་འགོར་བར་སྐོམ་ཆུ་ལན་རེ་འཐུང་ཞིང་།
དེ་གར་ཙོག་ནས་བག་ལེབ་ཅིག་དུམ་བུ་གཉིས་སུ་བགོས་རྗེས། མགོ་བོ་སྨད་དེ་སྡེར་མར་ཅེར།
“རེད་ཡ།” ཨ་མས་བཤད་རྒྱུར། “ང་ལྟ་བུའི་ཁྱིམ་འཛིན་ཨ་མ་ཞིག་གིས་གྲོང་རྡལ་
གྱི་དོན་དག་མཐའ་དག་བློ་ཁོག་ལ་ཇི་ལྟར་འཆར་ཐུབ་ཨང་།”
“ལོས་ཡིན།” ངས་བཤད་རྒྱུར། “དངོས་གནས་བློ་ཡུལ་ལས་འགོང་སྲིད།”
“ངའི་འཚོ་བ་དང་གྲོང་རྡལ་གཉིས་རྦད་དེ་ཁ་ཁ་རེད།” ཨ་མས་བཤད་རྒྱུར། “ལྷ་
ཆེན་ལ་བཀའ་དྲིན་ཆེ། ངས་སྐྱུག་བྲོ་བའི་དོན་དག་དེ་ཚོ་མི་ཤེས། ང་ལ་ཤེས་འདོད་ཀྱང་
མེད། ང་ནི་སྤྱིར་བཏང་གི་མི་དང་མི་འདྲ།”
ངས་མུ་མཐུད་དུ་ཅི་ཡང་མ་བཤད། ཁོན་ཏིང་དེ་གར་ཙོག་ནས་ད་དུང་ཡང་བག་
ལེབ་བགོ་བཞིན་འདུག ངས་ཟ་མ་ཟོས་ཚར་དུས། མོས་ད་གཟོད་ཁ་གྲག་བྱུང་།
“ང་སོང་ན་ཆོག་གམ།” མོས་མགོ་བོ་བསྒུར་ནས་སུར་ཡང་ལྟ་བར་མི་བྱེད།
“ཅི་ཟེར།” ངས་བཤད་རྒྱུར། “ལོས་ཆོག ཁྱོད་སོང་ན་ཆོག ཁྱོད་ཀྱིས་ང་ཚོས་
ཟོས་ཚར་བར་སྒུག་ཡོད་དམ།”
མོས་ང་ལ་ཧྲིག་ནས་བསྡད། མོས་བག་ལེབ་ཚལ་བ་དུ་མར་བཏང་། ཡིན་ནའང་
མོའི་ལག་པ་སྔར་ལྟར་འགུལ་བཞིན་མཆིས།
མོའི་མིག་ཟུང་ནི་གྲུ་ཁ་ཞིག་ལ་བཅུག་པའི་
གཅན་གཟན་འདྲོགས་པ་དང་མཚུངས། དེ་ནས་མོའི་རང་ཉིད་ཀྱི་མཆུ་ཏོར་སོ་བཏབ། ཨ་
ན་མ་ན་ཁ་ཚོས་བྱུགས་པའི་མཆུ་ཏོ་དེས་མོར་དུག་འདེབས་པ་ལྟར་སྣང་།
“རྨོ་མོ།” མོས་བཤད་རྒྱུར། “རྨོ་མོ་”
“ཁྱོད་ཀྱིས་ད་དུང་ཅི་ཞིག་བཟའ་འདོད་དམ།” ངས་དེ་ལྟར་དྲིས།
“ཁོས་ཅིའི་ཕྱིར་ང་ལ་འདི་ལྟར་བྱེད་པ་རེད་དམ། རྨོ་མོ།” མོས་བཤད་རྒྱུར། “ངས་
ཁོར་གཏན་ནས་གནོད་བསྐྱལ་མ་མྱོང་།”
“ངའི་རེ་བར་ཁྱོད་ཚོ་ཚང་མ་འགྲིག་མོ་མཐུན་པོ་ཡོང་ན་སྙམ།” ཨ་མས་བཤད་
རྒྱུར། “ཁྱིམ་དུ་མི་འདི་ཚོ་མ་གཏོགས་ལྷག་མེད། ཤུལ་ལུས་ཚོ་བདེ་བདེ་སྐྱིད་སྐྱིད་བྱས་
ན་མི་བཟང་ངམ།”
“འདི་ཚང་མ་ཁོ་ལན་པ་རེད།” མོས་བཤད་རྒྱུར། “ཁོས་ངེས་པར་ང་ལ་ཇུས་གཏོགས་
བྱ་རྒྱུ་ཟེར། ངས་བཟོད་ཐབས་མི་འདུག གལ་ཏེ་ཁོ་ང་འདི་གར་སྡོད་རྒྱུར་མི་དགའ་ན།
རྒྱུ་མཚན་ཅིའི་ཕྱིར་ང་ཕྱིར་རང་ཉིད་ཀྱི་”
“ད་ཆོག་གི” ངས་བཤད་རྒྱུར། “ཚིག་གཅིག་ཀྱང་བཤད་མི་དགོས།”
“ཁོས་ང་ཅིའི་ཕྱིར་མི་གཏོང་བ་ཡིན་ནམ།” མོས་བཤད་རྒྱུར། “ཁོ་དངོས་
གནས་”
“ ཁོ་ཁྱོད་ཀྱི་ཨ་ཕ་དང་གཅིག་འདྲ་ཡིན།” ཨ་མས་བཤད་རྒྱུར། “ཁྱོད་དང་ངེད་
གཉིས་ཀྱི་ཟ་མ་ཐམས་ཅད་ཁོས་ཉོས་པ་ཡིན། ཁོའི་རེ་བར་ཁྱོད་ཀྱིས་ཁོའི་ངག་ལ་མཉན་
ན་སྙམ། འདིར་མི་འགྲིག་པ་ཅི་ཡང་མེད།”
“དེ་ཐམས་ཅད་ཁོའི་སྐྱོན་རེད།" མོས་དེ་ལྟར་བཤད་ཞོར་གནམ་ལ་ལྡིང་། “ཁོས
ང་བཙན་ཚུགས་ཀྱིས་དེད་པ་མ་གཏོགས། གལ་ཏེ་ཁོ་མོས་ང་ཚོར་ཧྲིག་ཅིང་མིག་
འབྲས་དཀར་ལོག་ལོག་བྱེད། ལུས་འགྲམ་གྱི་དཔུང་བ་གཉིས་ཀར་རྩ་འཐེན་བྱུང་བ་ལྟར་
འདར་བཞིན་སྣང་།
“གལ་ཏེ་ང་ལ་ཅི་ཞིག་བྱུང་བ་རེད་དམ།” ངས་དེ་ལྟར་བཤད།
“གང་ལྟར་ངས་བྱ་བ་ཅི་ཞིག་བསྒྲུབས་ཀྱང་། ཁྱོད་ལ་ལེ་བདའ་མི་བྱེད་ཐབས་མེད་
ཡིན།” མོས་བཤད་རྒྱུར། “གལ་ཏེ་ང་ངན་པ་བདེན་ན། རྒྱུ་མཚན་ནི་ང་མི་ངན་ཐུ་མེད་
དུ་གྱུར་པས་ཡིན་ལ། ཁྱོད་ཀྱིས་ང་ལ་བཙན་ཤེད་བཀོལ་པས་ཀྱང་ཡིན། ང་ད་ལྟ་ཉིད་
དུ་འཆི་ན་དགའ་བ་ལ། འུ་ཚང་གི་ཁྱིམ་མི་མ་ལུས་འཆི་ན་སྤྲོ་བ་ལ།” དེ་མུར་མོ་ཁང་
སྒོར་བརྒྱུགས། ང་ཚོས་མོ་ཐོག་ཁང་དུ་རྒྱུག་པ་ཐོས། དེའི་རྗེས་སུ། སྒོ་གླེགས་ཁྲོག་སྒྲ་དང་
བཅས་གཏན།
“མོ་འཚར་ལོངས་བྱུང་ནས་ལོ་ཚོད་འདིར་སོན་ནའང་། གནས་ལུགས་ལྡན་པའི་
སྐད་ཆ་བཤད་པ་ད་རེབ་ཐེངས་དང་པོ་ཡིན།” ངས་དེ་ལྟར་བཤད།
“མོ་དེ་རིང་སློབ་གྲྭར་མ་སོང་བ་རེད།” ཨ་མས་དེ་ལྟར་བཤད།
“ཁྱེད་ཀྱིས་ཇི་ལྟར་ཤེས་པ་ཡིན།” ངས་བཤད་རྒྱུར། “ཁྱེད་གྲོང་རྡལ་དུ་སོང་མྱོང་ངམ།”
“གང་ལྟར་ངས་ཤེས།” མོས་བཤད་རྒྱུར། “ངའི་རེ་བར་ཁྱོད་ཀྱིས་མོར་བསམ་ཤེས་
བསྒོམ་ན་འགྲིག”
“ངས་བསམ་ཤེས་བསྒོམ་དགོས་ཚེ། ཉིན་རེར་མོ་ཐེངས་ཁ་ཤས་ལ་རིག་ན་ད་གཟོད་
འོས།” ངས་བཤད་རྒྱུར། “ཁྱེད་ཀྱིས་མོ་ཇ་ཐུན་རེར་ཟས་ཅོག་འགྲམ་དུ་བསླེབ་པར་གྱིས།
འདི་ལྟར་ན་ངས་ཇ་ཐུན་རེར་མོར་ཤ་རྡོག་དགའ་རེ་བཟའ་རུ་གཞུག་ཆོག”
“དོན་དག་ཕྲན་ཚེགས་རེ་གཉིས་ཁྱོད་ཀྱིས་མ་གཞི་ནས་བསྒྲུབ་ཆོག་ཆོག་རེད།”
མོས་དེ་ལྟར་བཤད།
“དཔེར་ན་ཁྱེད་ཀྱིས་ང་ལ་མོར་ལྟ་རྟོག་གྱིས། མོ་སློབ་བྱོལ་བྱེད་དུ་མ་འཇུག་ཅེས་
གདམས་པའི་ཚེ། ངས་རྣ་བ་མ་བླགས་པ་ལྟ་བུ་རེད་དམ།” ངས་དེ་ལྟར་བཤད།
“མོ་དེ་རིང་སློབ་གྲྭར་ཕྱིན་མེད།” མོས་བཤད་རྒྱུར། “དེ་ང་ལ་ཁྲིགས་ཁྲིགས་ཡིན།
མོས་བཤད་ན་མོ་དེ་རིང་ཕྱི་དྲོར་གསར་བུ་ཞིག་དང་མཉམ་དུ་རླངས་འཁོར་བསྐོར་ནས་
འཆམ་གཡེང་ལ་སོང་ཟེར། ཡིན་ནའང་ཁྱོད་ཀྱིས་རྗེས་འདེད་བཏང་འདུག”
“འདི་ཇི་ལྟར་དཔེ་སྲིད་དམ།” ངས་བཤད་རྒྱུར། “ཕྱི་དྲོ་ཧྲིལ་བོར། ངའི་རླངས་
འཁོར་གཞན་གྱིས་བེད་སྤྱད་པ་ཡིན། མོ་དེ་རིང་སློབ་བྱོལ་བྱས་མ་བྱས་གང་ལྟར་ཡང་།
འདི་ནི་འདས་ཟིན་པའི་བྱ་བ་རེད།” ངས་བཤད་རྒྱུར། “གལ་ཏེ་ཁྱེད་ཀྱིས་སེམས་ཁུར་
སེམས་ཚེགས་བྱ་རྒྱུ་ཟེར་ན། ཁྱེད་ཀྱིས་ཐེངས་རྗེས་མའི་གཟའ་ཟླ་བར་བྱོས་དང་།”
“ང་ལ་ཁྱོད་དང་མོ་གཉིས་འགྲིག་མཐུན་ཡོང་བའི་རེ་བ་ཆེ།” མོས་བཤད་རྒྱུར།
“ཡིན་ནའང་རང་མགོ་རང་རྒྱལ་གྱི་འབྱུང་བའི་རིགས་མ་ལུས་མོས་རྒྱུན་འཛིན་བྱས་
ཤིང་། དེའི་ཁར་མོའི་ཨ་ཞང་ཁོན་ཏིང་གི་གཤིས་ཀའང་འདྲེས་འདུག སྐབས་དེར། ངས་
མོའི་བྱ་སྤྱོད་འདི་འདྲ་ཡིན་རྒྱུ་རེད་བསམས་ཏེ། མོའི་མིང་ལ་ཁོན་ཏིང་ཞེས་བཏགས་
པ་ཡིན། མཚམས་ལ་ལར། མོ་ནི་མིང་སྲིང་དེ་གཉིས་ཀྱིས་ང་ལ་བཅད་པའི་ཆད་པ་
རེད་སྙམ།
“གནམ་རྒན་མ་ཡ།” ངས་བཤད་རྒྱུར། “ཁྱེད་ཀྱི་དྲན་རིག་ཅི་འདྲའི་རྒོད་པ་ལ་
ཨང་། ཁྱེད་ནད་ཀྱིས་བཟུང་བ་ལའང་རྒྱུ་མཚན་མེད་པ་མ་རེད།”
“ཅི་ཟེར།” མོས་བཤད་རྒྱུར། “ངས་ཁྱོད་ཀྱི་ནང་དོན་ཧྭ་མ་གོ་ཐལ།"
ངས་བཤད་རྒྱུར། “མི་དྲག་
“ཁྱེད་ཀྱིས་གོ་བའི་རེ་བ་ངས་ཀྱང་འཛིན་གྱིན་མེད།”
གི་སྲས་མོ་ཚོས་འཇིག་རྟེན་འཁོར་བའི་སྐྱིད་སྡུག་ག་ལ་ཤེས། མོ་ཚོས་ཇི་ལྟར་མ་ཤེས་ན་
དེ་ལྟར་གཟི་བརྗིད་ལྡན་པ་རེད།"
“ཁོ་གཉིས་ཀདེ་འདྲ་རེད།” མོས་བཤད་རྒྱུར། “ངས་ཁོ་ཚོར་སློབ་གསོ་གཏོང་
བསམ་དུས། ཁོ་ཚོ་དང་ཨ་ཕ་མཉམ་འབྲེལ་གྱིས་ངའི་ཁ་གཏད་གཅོག་པར་བྱེད། ཁོས་རྒྱུན་
དུ་ཁོ་ཚོར་བདག་བྱ་མི་དགོས། ཁོ་ཚོས་སྔ་མོ་ནས་རྣམ་དག་དང་བླ་མེད་ཅེས་པ་རྟོགས་
འདུག གལ་ཏེ་མི་ཞིག་ལ་ཁྱད་ཆོས་འདི་གཉིས་འཛོམས་ཚེ། གཞན་ཕྱོགས་ནས་འདང་
རྒྱག་ཅི་ཡང་མེད་ཟེར། ད་ལྟ་ངས་བལྟས་ན་ཁོ་ཡིད་ཚིམས་ཤིང་མགུ་གང་ན་ལོས་འགྲིག”
“ཁྱེད་ཀྱི་ལག་རྟེན་ལ་ད་དུང་པན་ཅི་ཡོད་པ་མིན་ནམ།” ངས་བཤད་རྒྱུར། “བློ་
འདི་འདྲ་ཕམ་ནས་ཅི་བྱེད།”
“ཁོ་ཚོས་བསམ་གཟས་ནས་ང་ཁོ་ཚོའི་འཚོ་བའི་རྒྱང་མཐར་དེད་པ་རེད།” མོས་
བཤད་རྒྱུར། “ཁོས་ནམ་ཡང་མོ་དང་ཁོན་ཏིང་ལ་སྙིང་ཉེ་ཉེ་བྱེད། ཁོ་ཚོས་རྒྱུན་དུ་ལྐོག་
ལྐོག་སུད་སུད་ངང་ཁ་ལག་མཉམ་རུབ་ཀྱིས་ང་ལ་ངོ་རྒོལ་བྱེད། ཁྱོད་ལའང་རྒྱབ་འགལ་
བྱེད། སྐབས་དེར་ཁྱོད་ནར་མ་སོན་པས་ཅི་ཡང་མི་ཤེས། ཁོ་ཚོས་རྟག་པར་ཁྱོད་དང་ངེད་
གཉིས་གཞན་མི་ཞིག་ཏུ་ལྟ་ཞིང་། ཨ་ཞང་མའོ་ལའེ་ལ་མཐོང་ཆུང་གི་རྣམ་འགྱུར་འཛིན།
ངས་རྣམ་ཀུན་ཁྱོད་ཀྱི་ཨ་ཕར་བཤད་དོན། ཁོ་ཚོར་འགྲིག་ལམ་བཅས་པ་མི་འདང་། ཁོ་
ཚོ་མཉམ་འདུག་གི་དུས་ཚོད་རིང་དྲགས། ཁོན་ཏིང་སློབ་གྲྭར་འགྲིམས་པའི་ལོ་གཉིས་
པར། ང་ཚོས་ཁའེ་ཏི་ཡང་མི་མངགས་ཐབས་མེད་དུ་གྱུར། རྒྱུ་མཚན་ནི་མོ་ཁོ་དང་མཉམ་
དུ་འགྲོ་རྒྱུ་ཡིན་ཟེར། ཁྱོད་ཚོ་སྐྱེས་པ་རྣམས་ཀྱིས་ཅི་བྱེད་ན། མོས་ཀྱང་དེ་ལྟར་བྱེད། གལ་
ཏེ་བྱར་མ་བཅུག་ཚེ་ལམ་སང་སྤོ་ལང་བར་ངེས། དེ་ནི་མོའི་ཚུལ་འཆོས་ཀྱི་རྟགས་ལྷང་ལ་
བུད་པ་རེད། ད་དུང་དོན་མེད་ཀྱི་ང་རྒྱལ་ཞིག་ཀྱང་ཡོད། རྗེས་སུ་མོའི་བྱ་སྤྱོད་རིམ་བཞིན
འཆལ་བར་གྱུར། དེ་བས་ངས་ཁོན་ཏིང་ལའང་འགྱུར་བ་འབྱུང་བ་རྟོགས་ཤིང་། ཁོས་ཀྱང་
ཚུལ་མིན་གྱི་བྱ་བ་བསྒྲུབ་པར་འདོད། ཡིན་ནའང་ངའི་བློ་ཡུལ་ལས་འགོངས་པ་ཞིག་ལ་
ཁོ་ནི་ཅི་འདྲའི་སྒེར་སེམས་ཅན་ཞིག་རེད་ཨང་། ཁོས་ངའི་རྨི་ལམ་དུའང་རྨིས་མ་
མྱོང་ཁོས།”
“ཁོས་ཁའེ་ཏི་ཡིས་བསོས་པ་ནི་བུ་མོ་ཞིག་ཡིན་པ་ཤེས་ཡོད་ཀྱང་སྲིད།” ངས་
བཤད་རྒྱུར། “བུ་མོ་ཞིག་གིས་མང་བར་གྱུར་ཚེ། ཁོས་བཟོད་མ་ཐུབ་པ་རེད།”
“ཁོས་མ་གཞི་ནས་མོར་བདག་ཐུབ་ན་འགྲིག” མོས་བཤད་རྒྱུར། “ཁའེ་ཏི་ཡིས་
ཁོའི་སྐད་ཆར་མ་གཏོགས་གཞན་སུ་ལའང་མི་ཉན། ཡིན་ནའང་། ངས་བསམས་ན་འདི་
ནི་ཕལ་ཆེར་ངའི་ཆད་པ་ཡིན་རྒྱུ་རེད།”
“རེད་ཡ།” ངས་བཤད་རྒྱུར། “ཤི་སོང་བ་ནི་ཁོ་ཡིན་པ་ལས་ང་མིན། འདི་ཐབས་
རྡུགས་མ་རེད་དམ། གལ་ཏེ་གོ་ལྡོག་ཚེ། ཁྱེད་ཀྱི་འཚོ་བ་སྐྱིད་ཀྱང་སྐྱིད་ངེས།”
“ཁྱོད་ཀྱིས་ཉིན་གྲངས་ལ་སྐད་ཆ་འདི་འདྲ་བཤད་དེ། རྐང་བཙུགས་ནས་ངའི་
སེམས་ཁམས་དཀྲུག་འདོད་དམ།” མོས་བཤད་རྒྱུར། “ཡིན་ནའང་། སྐད་ཆ་ཕྱིར་བསྐོར་
ཏེ་བཤད་ན། ངས་རང་སྡུག་རང་གིས་ཉོས་པ་རེད། དང་ཐོག ཁྱིམ་ཚང་གིས་ས་ཞིང་
བཙོངས་ན་ཁོན་ཏིང་ཧྭ་ཧྥུ་སློབ་ཆེན་དུ་བསྐྱལ་དུས། ངས་ཁྱོད་ཀྱི་ཨ་ཕར་ཁྱོད་ལའང་དེ་
བཞིན་གྱི་བཀོད་སྒྲིག་བྱ་དགོས་ཞེས་བཤད་མྱོང་། རྗེས་སུ་ཧི་པོ་ཐི་ཡིས་ཁྱོད་དངུལ་ཁང་
དུ་ལེན་རྩིས་བྱས་པ་ན། ངས་ད་ནི་ཅེ་སུང་ལ་རྒྱབ་རྟེན་ཡོད་སོང་སྙམ་པ་ཡིན། དེ་ནས་
བཟུང་ཁྱིམ་ཚང་གི་འགྲོ་སྒོ་ཇེ་མང་དུ་ཕྱིན་ཏེ། མཐར་ངས་ཁྱིམ་གྱི་ཅ་ག་དང་རྩྭ་ར་ལྷག་མ་
དེ་མི་བཙོང་ཐབས་མེད་དུ་གྱུར། ངས་ལམ་སང་མོར་འཕྲིན་ཡིག་འབྲི་དོན། མོས་མོ་དང་
ཁོན་ཏིང་གཉིས་ཀར་རང་རང་གི་ཐོབ་སྐལ་ཐེམས་པ་ཤེས་དགོས། དེར་མ་ཟད་ཅེ་སུང་ལ་
འཐོབ་འོས་པ་སྐོར་ཞིག་ཀྱང་བདག་ཏུ་བཟུང་བ་རེད། ད་ལྟ་མོས་དེའི་སྐྱིན་པ་གསབ་ན་
ལོས་འགྲིག ངས་བཤད་ན། ཨ་ཕའི་ཁ་ངོར་བལྟས་ནས་ཀྱང་མོས་འདི་ལྟར་སྒྲུབ་ན་འོས་
ཤིང་འཚམ། སྐབས་དེར་ངས་ད་དུང་མོ་རང་ངོས་ནས་ཀྱང་ལོས་སྒྲུབ་འདོད་པ་ཡིན། ཡིན་
ནའང་། ང་ནི་གོ་ཅི་ཡང་མི་ཆོད་པའི་ཨ་ཡེ་རྒན་མོ་ཞིག་རེད། ངས་ཆུང་དུས་ནས་མྱངས་
པའི་སློབ་གསོ་ལྟར་ན། རང་གི་སྤུན་ཟླ་མིང་སྲིང་གི་ཆེད་དུ་མི་ཚང་མས་རང་འགུལ་སྒོས་
གྲོན་ཆུང་བསྲི་ཚགས་བྱ་སྲིད། འདི་དག་ཚང་མ་ངའི་ནོར་འཁྲུལ་ཡིན། ཁྱོད་ཀྱིས་ལེ་ལན་
འདེད་པར་ཁག་ག་ལ་ཡོད།”
“ཁྱེད་ཀྱི་བསམ་པར་ང་ལ་གཞན་གྱི་སྐྱོར་མ་མེད་ན་རྐང་སྣ་བརྟན་རྒྱུ་མ་རེད་
འདོད་དམ།” ངས་བཤད་རྒྱུར། “ཁྱེད་ཀྱི་བསམ་པར་ང་ཐ་ན་རང་གི་བྱིས་པའི་ཕ་ངོའང་
མི་འཕྲོད་པའི་བུད་མེད་ཅིག་གིས་ཡར་འཐེན་དགོས་སམ།”
“ཅེ་སུང་།" མོས་དེ་ལྟར་བཤད།
“འོ་ཡ།” ངས་བཤད་རྒྱུར། “ངས་ད་ཅི་བསམ་གཟས་ནས་ཁྱེད་ཀྱི་ཐུགས་དཀྲུག་
འདོད་པ་མིན། ག་ལ་ཡིན།”
“ངས་འཚོ་བའི་མངར་སྐྱུར་ཁ་བསྐ་མ་ལུས་མྱངས་མྱོང་། ད་ནི་སུ་ཞིག་གིས་ང་
སྡུག་ལ་སྦྱོར་བར་ཡིད་མི་ཆེས།”
“ངས་བསམ་གཟས་པ་གཏན་ནས་མིན།” ངས་བཤད་རྒྱུར། “ངས་བསམ་གཟས་
པ་གཏན་ནས་མིན།”
“ངའི་རེ་བར་ཁྱོད་ཀྱིས་འདི་ལྟར་མ་བྱས་ན་བཟང་།” མོས་དེ་ལྟར་བཤད།
“ག་ལ་ཡིན།” ངས་བཤད་རྒྱུར། “མོ་ཁོ་གཉིས་ལ་དངོས་གནས་འདྲ་པོ་འདུག
འདི་ནི་མངོན་གསལ་རེད།”
‘ངས་སྲོན་ཐབས་མི་འདུག” མོས་དེ་ལྟར་བཤད།
“འོ་ན་ཁྱེད་ཀྱིས་དེ་མ་དྲན་པས་ཆོག” ངས་བཤད་རྒྱུར། “མོ་དགོང་མོར་སྒོར་
འགྲོ་བའི་གནད་དོན་ཐད། སྔར་བཞིན་ཁྱེད་ལ་འཁོན་བྱེད་དམ།”
“མི་བྱེད། ངས་མོར་ཤེས་སུ་བཅུག་ཡོད། སྒོར་འགྲོ་རུ་མི་འཇུག་པ་ནི་མོར་ཕན་
ཐོགས་ཡོང་བའི་ཆེད་དུ་ཡིན། རྗེས་སོར་མོས་ང་ལ་བཀའ་དྲིན་ཞུ་བར་ངེས། མོས་བསླབ་
གཞི་ཚང་མ་ཁྱེར་ཏེ། ངས་སྒོ་གཏན་རྗེས་མོས་ནང་དུ་སློབ་སྦྱོང་བྱེད་ཀྱིན་འདུག དགོང་
མ་སྐོར་ཞིག་ལ། དུས་ཚོད་བཅུ་གཅིག་པར་ཟིན་ཡང་ངས་གློག་སྒྲོན་ད་དུང་བཀར་ཡོད་
པ་མཐོང་།”
“ཁྱེད་ཀྱིས་མོས་སློབ་སྦྱོང་བྱེད་པ་ཇི་ལྟར་རྟོགས།” ངས་དེ་ལྟར་བཤད།
“མོ་གཅིག་པུ་ནང་ལ་འཛུལ་ན། སློབ་སྦྱོང་མ་གཏོགས་གཞན་ཅི་ཞིག་བསྒྲུབ་རྒྱུ་
མཆིས་པ་ངས་མི་ཤེས།” མོས་བཤད་རྒྱུར། “མོས་དཔེ་ཆ་ན་གེ་ནོག་གེར་གཏན་ནས་
མི་ལྟ།”
“མོས་མི་ལྟ་ཟེར་རམ།” ངས་བཤད་རྒྱུར། “དོན་དུ་ཅི་ཞིག་ཡིན་པ་ཁྱེད་ཀྱིས་ཤེས
ཐབས་བྲལ། ཁྱེད་ཀྱིས་གནམ་རྒན་མར་སྐྱབས་བཅོལ་བ་ལས་འོས་མེད།” ངས་དེ་ལྟར་
བཤད། ཡིན་ནའང་ངས་སྐད་ཆ་འདི་ངག་སྒོར་ཕྱུང་བས་ཅི་ཞིག་ཕན་ནམ། དེས་མོ་ངའི་
ཕྲག་པར་བསྙེས་ནས་ཡང་གཅིག་ངུ་བ་ལས་གཞན་གང་ཡང་མ་མཆིས།
ངས་མོ་ཐོག་ཁང་དུ་སྐྱོད་པའི་ཐྲིག་སྒྲ་ཐོས། ཕྱིས་སུ་མོས་ཁོན་ཏིང་ལ་སྐད་བཏང་།
ཁོན་ཏིང་གིས་སྒོ་སྲུབས་བརྒྱུད་ནས་ཨ་ལན་བྱིན། “ཅི་ཞིག་རེད།” ཨ་མས་བཤད་
རྒྱུར། “མཚན་བདེ་ལེགས།” དེ་ནས་ངས་ལྡེ་མིག་བསྐོར་བའི་སྒྲ་གོ་བར་གྱུར། དེ་ནས་ཨ་
མ་ཕྱིར་རང་ཉིད་ཀྱི་ཁང་བར་ལོག
ངས་དུ་བ་འཐེན་ཏེ་ཐོག་ཁང་དུ་འགྲོ་བའི་ཚེ། ཁོན་ཏིང་གི་གློག་སྒྲོན་སྔར་ལྟར་
གསལ་ལམ་མེར་སྣང་། ངས་ལྡེ་མིག་བལ་ཤུལ་གྱི་ཁུང་བུ་ནག་པོ་དེ་མཐོང་། ཡིན་ནའང་
སྐད་སྒྲ་ཅི་ཡང་རྣ་ལམ་དུ་མ་ལྷུང་། མོས་སློབ་སྦྱོང་བྱེད་དུས་ཅི་འདྲའི་ལྷིང་ཞིང་འཇགས་
པ་ལ། མོ་སློར་གྲྭར་ཡང་འདི་ལྟར་ཡིན་ལོས་ཆེ། ངས་ཨ་མར་མཚན་བདེ་ལེགས་ཞུས་རྗེས་
རང་ཉིད་ཀྱི་ཉལ་སར་ཕྱིན་པ་དང་། སྒམ་ཆུང་བཏོན་ནས་སླར་ཡང་སྒོར་གྲངས་ཐེངས་
གཅིག་ལ་བརྩིས། “ཨ་རིའི་ཉུག་རུམ་པ་དང་པོས”སྡུར་བ་རྔ་ལྟར་ལྡིར་གྱིན་འདུག
ཨ་ན་མ་ན་ཤིང་འདྲ་ཁང་གིས་མཚན་གང་བོར་ལས་མཚམས་མ་བཞག་པ་དང་མཚུངས།
ངས་དཔེ་ཆ་ག་གེ་མོ་བཀླགས་པ་ལྟར་ན། སྐྱེས་པ་ཁ་ཤས་ཀྱིས་རང་ཉིད་ཀྱི་སྐད་གདངས་
བུད་མེད་ལྟར་ཐོན་པའི་ཆེད། གཤགས་བཅོས་བྱས་པར་གྲགས། ཡིན་ནའང་པན་ཅི་ཡིས་
གཞན་གྱིས་རང་ཉིད་ལ་གཤགས་བཅོས་བྱས་པ་ཤེས་མི་སྲིད་ཀྱང་སྙམ། ངས་བལྟས་ཚེ་
སྐབས་དེར་ཁོས་ཅི་ཞིག་བྱ་འདོད་པ་ཐ་ན་ཁོས་ཀྱང་གསལ་བོར་རྟོགས་མེད་ལ། སྐུ་ཞབས་
པོ་ཅི་སི་ཡིས་ཅིའི་ཕྱིར་ལན་ཀན་གྱི་ཀ་བས་ཁོར་བརྒྱབ་ནས་མཐོ་འཐོམས་པའང་ག་ལ་
མཁྱེན། དེར་མ་ཟད་གལ་ཏེ་སྦྲིད་སྨན་མ་དྭངས་གོང་ཅེ་ཁི་སུན་ལ་བསྐྱལ་ཚེ། ཁོས་རང་
ཉིད་གནས་གཞན་དུ་སྤར་པ་ཡང་ཁྲིགས་མི་ཞོག ཡིན་ནའང་ཁང་ཕུ་སུང་ཚང་གིས་
ཐབས་བཀོད་འདི་འདྲ་ཞིག་ལ་བསམ་བློ་འཁོར་ག་ལ་སྲིད། དེ་ལས་ཀྱང་རྙོག་དྲ་ཆེ་བའི་
ཐབས་བཀོད་ལ་ཁོ་ཚོས་འདང་ཙམ་ཡང་བརྒྱག་མི་ནུས། ནམ་ཞིག་ཁོ་རྒྱ་སྒོ་ལས་ཤོར་ཏེ།
སྲང་ལམ་དུ་གཞོན་ནུ་མ་ཞིག་བདའ་འདེད་བྱས་པའི་ཚེ། གཞོན་ནུ་མ་དེའི་ཨ་ཕ་ཡང་
ཏག་ཏག་ལ་ཉེ་འགྲམ་དུ་ཡོད་པས་མཐོང་བ་ན། ཁོ་ཚོས་ད་གཟོད་བྱེད་ཐབས་གང་རུང་
སྤྱོད་པར་མངོན། ཧིན། ངས་སྔ་མོ་ནས་བཤད་ཡོད། ཁོ་ཚོས་གཤགས་གྲི་དགོལ་བར་བློ་མི་
བདེ་ཞིང་། བཀོལ་ཡང་དེ་མ་ཉིད་དུ་བསྡུས། ངས་རྒྱུན་ལོན་པ་ལྟར་ན། ཉུང་མཐར་ཡང་མི་
གཉིས་ལ་གཤགས་བཅོས་འདི་འདྲ་བྱ་དགོས་འདུག དེའི་ཁྲོད་ཀྱི་གཅིག་ནི་ཉེ་འཁོར་གྱི་
དབྱིན་ལེ་གཅིག་གི་ནང་རོལ་ཏུ་མཆིས། ཡིན་ནའང་དེ་ལྟར་བྱས་ཀྱང་རུང་། གནད་དོན་
ཐག་གཅོད་ཐུབ་པའི་ངེས་པ་མེད། ངས་སྔ་མོ་ནས་བཤད་ཡོད། ངས་རྟག་པར་བཤད་དོན།
ལྷན་སྐྱེས་ནས་ཐ་ཤལ་ཡིན་ན་མཐར་ཐུག་ཀྱང་ཐ་ཤལ་ཡིན་པར་ངེས། ང་ལ་དུས་ཚོད་
ཉེར་བཞིའི་རིང་རང་དབང་འགུལ་སྐྱོད་ཀྱི་དབང་ཆ་བྱིན་ནས་ཚོད་ལྟ་བྱོས་དང་།
ཡོག་གི་ཡེ་ཤུའི་རྒྱུ་ཅན་དེ་ཚོས་ང་ལ་གང་འདོད་དུ་མཛུབ་སྟོན་མི་བྱེད་པར་མཁྱེན། ང་ཉིག་
ལ་རྒྱུ་འབོར་ཆེན་བཙལ་བའི་ཧམ་པ་མེད། ལག་ཐབས་འདི་འདྲ་ནི་ཁོག་ལ་འདྲེ་ཞུགས་
པའི་ཤོ་རྒྱག་ཚོར་སྤྱད་ན་ཁྲིགས་སེ་ཡིན། ང་ལ་འདྲ་མཉམ་གྱི་གོ་སྐབས་ཐེངས་ཤིག་སྤྲད་
པས་ཆོག་སྟེ། ངས་རང་ཉིད་ཀྱི་སྒོར་མོ་ཕྱིར་བླང་ན་འདོད། ནམ་ཞིག་ངས་ཕྱིར་བླངས་ཚེ།
པི་ཨར་སྲང་ལམ་དང་སྨྱོན་པ་ཁང་ཡོངས་རྫོགས་ངེད་ཚང་ལ་གནས་སྤར་ཡང་རུང་། དེའི་
ཁྲོད་ཀྱི་མི་གཉིས་ངའི་མལ་ཁྲིར་ཉལ་དུ་བཅུག་ཅིང་། གཞན་གཅིག་དེ་ངའི་ཟས་ཅོག་
གི་ཁ་མལ་དུ་ཙོག་ནས་རྒྱས་ཟ་རྒྱས་འཐུང་བྱ་ཆོག་གོ །

༡༩༢༨ལོའི་ཟླ ་༤ པའི་ཚེས་ ༨ ཉིན།

ཉིན་དེར་སྐྱོ་སྣང་དང་གྲང་ངར་ཁྲོད་སྐྱ་མདའ་བཀྱགས། སྐྱ་ཐོལ་ཐོལ་གྱི་འོད་སྣང་
གིས་གྲུབ་ལ་གཡོ་ཞིང་འགུལ་བའི་མཁར་གྱང་ཞིག་བྱང་ཤར་མཚམས་ནས་རིམ་གྱིས་ཉེ་
སར་བཏུད། དེ་ཉིད་རླངས་པར་མ་གྱུར་མོད། འོན་ཏེ་སྲབ་ཅིང་ཕྲ་ལ་དུག་དང་ལྡན་པའི་
རྡུལ་ཕྲན་གྱི་གོང་བུ་མང་པོར་གྲིལ་པ་འདྲ། ཏི་ཨར་ཞུ་ཡིས་སྒོ་ཆུང་ཕྱེ་ནས་ཕྱིར་ཐོན་པའི་
ཚེ། རྡུལ་ཕྲན་དེ་དག་ཁབ་ཀྱི་སྣེ་མོ་ལྟར་མོའི་ཤ་ལྤགས་ལ་གསེག་ཐད་ཀྱིས་འཕྲོས་ཤིང་།
གོ་རིམ་ལྟར་མར་ནས་མར་ཟགས། དེ་ནི་རླངས་པ་དང་མི་འདྲ་བར་ཧ་ཅང་ཡང་ཞིང་འདྲེ་
དཀའ་བའི་སྣུམ་ཐིགས་དང་མཚུངས། ཏི་ཨར་ཞུ་ཡིས་མགོ་རས་ཤིག་དཀྲིས་པའི་ཐོག ཧ་
ཅང་རེངས་པའི་རྩྭ་ཞྭ་ཞིག་དང་། སྨུག་མདོག་གི་ཤམ་ལྭ་ཤུར་མོ་ཅན་ཞིག་གྱོན་འདུག
དེའི་ཁར་ཁམ་མདོག་གི་ཕྲག་ཁེབས་ཤིག་ཀྱང་གཡོགས་ཡོད་པར། ཕྲག་ཁེབས་དེའི་
མཐའ་རུ་བརྗོད་དུ་མེད་ཅིང་སྐྱུག་བྲོ་བའི་ཀོ་ལྤགས་རིགས་ཤིག་གིས་བརྒྱན་སྣང་། ཏི་ཨར་
ཞུ་སྒོ་ཁར་ཡུད་ཙམ་རིང་འགྲེང་ཞིང་། གཉེར་མས་གང་སར་གཏུབས་ཤིང་ཀར་ཀོར་མང་
པོ་ཆགས་པའི་ངོ་གདོང་དེ་སྤྲིན་ནག་འཐིབས་པའི་ནམ་མཁར་ཕྱོགས་ཏེ། སྙིམ་པ་འཇམ་
ཞིང་ཉ་ལྟོ་ལྟ་བུའི་ལག་པ་སྐམ་པོ་དེ་ཕར་བསྲིངས་རྗེས། རང་ཉིད་ཀྱི་ཕྲག་ཁེབས་ཆེ་རུ་
གཡེལ། དེ་ནས་ཀྱང་ཤམ་ལྭའི་ཐུ་བར་ནན་ཏན་གྱིས་བཤེར།
ཤམ་ལྭ་དེ་སྒྱིད་ལུག་དང་བཅས་མོའི་ཕྲག་མགོ་ནས་མར་ལུག་སྟེ། ཐུར་དུ་འཕྱང་
བའི འེ་ནུ་ཟུང་ལས་ཤུད་ཅིང་། འབུར་ཚུགས་བཏོད་པའི་ཕོ་བའི་མཚམས་སུ་གྲིམ་རིལ་
ཞིག་བརྒྱབ་རྗེས། སླར་ཡང་ལྷོད་པར་གྱུར། དེའི་གཤམ་དུ་གཞར་ཡང་ཅུང་ཙམ་ལྡིར་བར་
མངོན། མ་གཞིར་མོས་རྐང་ཐུང་ཁ་ཤས་གྱོན་འདུག་པས་རེད། དཔྱིད་ཀ་འདས་ཏེ། དྲོད་
སྐྱིད་ལྡན་པའི་དུས་ཚིགས་སུ་ཁ་དོག་རྣམ་པར་བཀྲ་ཞིང་ལོ་ལེགས་སྨིན་པའི་དགའ་སྟོན་
ཤར་ཚེ། མོས་རྐང་ཐུང་རེ་རེ་བཞིན་དུ་འཕུད་པར་ངེས། སྔོན་ཆད་མོའི་གཟུགས་གཞི་ཆེ་
ཞིང་ཚོ། ཡིན་ནའང་ད་ལྟ་རུས་སྒྲོམ་མཐའ་དག་ལྷང་ལ་བུད་ཅིང་། དེའི་སྟེང་དུ་སྐྱི་ལྤགས་
སྙི་མོ་ཞིག་ལྷོད་ཀྱིས་བཀབ་པར་ཟད་ལ། ལྟོ་བ་སྦོས་པ་ལྟ་བུའི་མཚམས་སུ་ད་གཟོད་འོར་
གྱིས་བསྡམས་འདུག དེ་བས། ཤ་གནད་དང་ལྷུ་ཚིགས་མ་ལུས་ཀྱང་སྙིང་སྟོབས་དང་
སྡུག་རུས་ཇི་བཞིན། ལོ་ཟླའི་བྱེད་པོས་ག་ལེར་འཛད་ཅིང་ཟད་པ་དང་འདྲ། དུས་དེ་རིང་
དཀའ་སྤྱད་ཁུར་བཟོད་ཀྱི་རུས་ཚིགས་ཁོ་ན་ལས་ལྷག་མེད་པ་དེ་ནི། མཁར་ཤུལ་ཞིག་
གམ་རྡོ་རིང་ཞིག་དང་མཚུངས་པར། འཆི་མ་གསོན་དང་སྦྲིད་ཅིང་འཐོམས་པའི་དོན་
ལྔ་སྣོད་དྲུག་སྟེང་འགྲེང་ཞིང་གནས། ཅུང་མཐོ་སར་ཐོགས་པའི་ངོ་གདོང་དེས་རུས་གོག་
ཀྱང་སྐྱི་ལྤགས་ཀྱི་ཕྱི་རུ་འཇུར་བའི་སྣང་བ་སྟེར། ངོ་གདོང་དེས་ད་ནི་སྤྲིན་ཆར་གྱི་འགྱུ་
བག་རྒོད་པའི་ནམ་མཁར་ལྟ་བཞིན། ངོ་གདོང་གི་རྣམ་འགྱུར་ནི་ལས་དབང་གནམ་གྱིས་
བསྐོས་པ་དང་། ཡང་བྱིས་པ་རེ་ཆད་ཅིག་གི་སྔངས་འཚབ་དང་འདྲ་ལེ་རེད། མཇུག་
མཐར། མོ་ཕྱིར་འཁོར་ནས་ཁང་བར་འཛུལ་བ་དང་མཉམ་དུ་སྒོ་གཏན་སོང༌།
སྒོ་འགྲམ་གྱི་ས་སྟེང་སྐྱ་ཐེར་ཐེར་དུ་སྣང་། དེར་སྔོ་དྲེག་ཆགས་པའི་མདངས་ཤིག་
ཀྱང་ངང་གིས་ལྡན་པ་ནི། མི་རབས་ནས་མི་རབས་བརྒྱུད་པའི་རྐང་རྗེན་དག་གིས་དབུར་
པ་དང་གཉིས་སུ་མི་སྣང་། གནའ་བོའི་དངུལ་ཆས་དང་མེག་སི་ཁོ་པ་རྣམས་ཀྱི་ཁང་བར་
ཡང་ལག་པས་ཞལ་ཞལ་བྱས་པའི་ཁ་དོག་དེ་འདྲ་ལྡན། ཁང་ཆུང་གི་ཉེ་སར་དབྱར་དུས་
སུ་གྲིབ་བསིལ་འགུགས་པའི་དར་ཤིང་རྐང་གསུམ་སྐྱེས་པ་དེར། གཡུ་ལོ་ཐགས་སུ་བཀྲ་
བར་བྱེད་དེ་དག་མི་འགྱང་བར་ལག་ངར་གྱི་ཆེ་ཆུང་ལྟར་ཁོད་ཆེ་ཞིང་བརྗིད་ཁྱོགས་
པར་འགྱུར་ངེས་ཏེ་བསིལ་རླུང་ལྡང་བའི་ཁྲོད་འཕྱོ་འཇགས་ཀྱི་གར་ལ་རྩེན་སྲིད། གློ་
བུར་ཁྭ་ཏ་གཉིས་གར་འོངས་མི་ཤེས་པར་འཕུར་ཏེ། བཀྲག་མདངས་ལྡན་པའི་རས་ལེབ་
ཅིག་གམ་ཤོག་ཧྲུལ་ཞིག་ལྟར་ནམ་མཁའི་དབྱིངས་སུ་ལྡིང་སྐོར་བརྒྱབ་མཐར། དར་ཤིང་
གི་སྟེང་དུ་བབས། དེ་ཚོས་རྔ་མ་གཟེངས་ནས་ཀྱུར་ཀྱུར་གྱི་སྒྲ་བར་མེད་དུ་སྒྲོག་ཅིང་།
ཡལ་གའི་སྣེ་མོ་ཡང་ཡང་སྒུལ། དེ་ཚོས་རླུང་ཆེན་ལ་ཕྱོགས་ནས་སྐད་སྒྲ་འབྱིན་པའི་ཚེ།
རླུང་ཆེན་གྱིས་འཛེར་སྐད་དེ་རས་ལེབ་བམ་ཤོག་ཧྲུལ་ཇི་བཞིན་སྐད་ཅིག་ཏུ་གཅུད་ནས་
རྒྱང་རིང་དུ་ཁྱེར། ཕྱིས་སུ་ཁྭ་ཏ་གཞན་གསུམ་ཡང་སླེབས་ཤིང་། རྔ་མ་གཟེངས་ནས་ཨག་
སྐད་འདོན་བཞིན། ཡལ་ག་གུག་པོའི་སྟེང་དུ་ཡུན་རིང་བོར་ལྡེམ། ཁང་ཆུང་གི་སྒོ་ཕྱེ་
བྱུང་། ཏི་ཨར་ཞུ་སླར་ཡང་སྒོ་ཁར་ཐོན། རེབ་འདིར་ཕོ་ལུགས་ཀྱི་ཞྭ་མོ་ལེབ་མོ་ཞིག་གྱོན་
པའི་ཁར། དམག་ལྭ་ཤམ་རིང་ཞིག་བཀླུབས་འདུག དམག་ལྭ་ཧྲལ་ཧྲུལ་དེའི་ཐུ་སྣེའི་འོག
རས་ཐིག་གྲུ་བཞི་ཅན་གྱི་ཤམ་ལྭ་སྔོན་པོ་དེ་ཕྱིར་བརྒྱངས་ཤིང་། མོ་ལྷས་ར་བརྒྱུད་ནས་ཇ་
ཁང་གི་ཐེམ་སྐས་འགོ་བའི་དུས། ཤམ་ལྭའི་ཐུ་སྣེ་རལ་བོ་དེ་ཡང་མོའི་ཕྱི་བཞིན་འབྲངས་
ནས་གཡོ་འགུལ་ཅི་རིགས་བྱེད།
ཅུང་ཙམ་ནས་མོ་སླར་ཡང་མངོན། རེབ་འདིར་མོས་ཆར་གདུགས་ཤིག་བཀར་འདུག
མོས་རླུང་ཁྲོད་དུ་ཆར་གདུགས་གསེག་ཐད་ཀྱིས་བཟུང་སྟེ། ལྷས་ར་བརྒྱུད་ནས་བུད་ཤིང་
གི་འགྲམ་དུ་ལྷགས་རྗེས། ཆར་གདུགས་སར་བཞག ཆར་གདུགས་སྔར་བཞིན་བརྒྱངས་
ཤིང་མཆིས། དེའི་མུར་མོ་ཆར་གདུགས་སྟེང་མཆོངས་ཤིང་། ཆར་གདུགས་བཟུང་འཕྲལ།
ཕྱོགས་བཞིར་ཅེར་ནས་བསྡད། ཕྱིས་སུ་མོས་ཆར་གདུགས་ཀྱི་ཁ་བསུམས་པ་དང་ཐང་ལ་
བསྙལ། མོས་བུད་ཤིང་རེ་རེ་གྲུ་ཁུག་ཏུ་བརྩིགས་ནས་བྲང་ཁར་སྤུངས། དེ་ནས་སླར་ཡང་
ཆར་གདུགས་ཐོགས་ཤིང་། ཐབས་ཤེས་ཅི་ཡོད་ཀྱིས་བཀར་ཏེ། ཕྱིར་ཐེམ་སྐས་ཀྱི་གནས་
དེར་ལོག མོས་ཡམ་ཡོམ་ངང་བུད་ཤིང་སར་ལྷུང་དུ་མ་བཅུག་ལ། ཞོར་དུ་ཆར་གདུགས་
ཟུམ་པར་ཡང་སྟོབས་ཤུགས་མི་ཉུང་བ་ཟད། མཇུག་མཐར་མོས་ཆར་གདུགས་དེ་སྒོ་
འགྲམ་དུ་ཡར་བསླངས་ནས་བཞག མོས་བུད་ཤིང་ཐམས་ཅད་མེ་ཐབ་ལྟག་རོལ་གྱི་སྒམ་
ནང་དུ་བླུགས་པ་དང་། དམག་ལྭ་དང་ཞྭ་མོ་གཉིས་དུས་མཉམ་དུ་ཕུད་དེ། གྱང་ངོས་ནས་
པང་ཁེབས་རྫོབ་ཏོ་ཞིག་བླངས་ཤིང་། རང་སྟེང་དུ་བཅིངས་རྗེས། ད་གཟོད་མེ་ཁ་བཟུང་།
མོས་མེ་ཡོག་དཀྲུགས་ནས་ཚག་ཚག་གི་སྒྲ་གྲག་ལ། མེ་ཐབ་ཁ་ལེབ་ཀྱང་སིང་སིང་དུ་
མཆེད། མོ་དེ་ལྟར་ནང་ལས་ཙག་ཙིག་ལ་བྲེལ་སྒང་དུ། ལྕམ་མོ་ཁང་ཕུ་སུང་གིས་སྐས་ཁ་
ནས་བོས་བྱུང་།
ལྕམ་མོ་ཁང་ཕུ་སུང་གིས་རྒྱུ་བལ་ཅན་གྱི་ཉལ་གོས་ནག་པོ་ཞིག་བཀླུབས་ཤིང་། ལག་
པ་གཅིག་གིས་གོང་ཁ་དམ་པོར་བཅིངས་པ་དང་། ལག་པ་གཞན་གཅིག་གིས་འགྱིག་ལས་
གྲུབ་པའི་ཚ་བསྲོས་ཀྱི་ཁུག་མ་དམར་པོ་ཞིག་བསྣམས་འདུག མོ་སྐས་རྐང་རྒྱབ་མའི་རྩེ་
མོར་བསྡད་དེ། གོ་རིམ་ལྡན་ལ་མཐོ་དམའ་མེད་པའི་སྒོ་ནས་ཏི་ཨར་ར་ཞུ་ཞེས་ཡང་ཡང་
འབོད་བཞིན་མཆིས། མོའི་སྐད་གདངས་དེ་དོང་ཆུ་སྐམ་པོ་ལྟ་བུའི་ཁྱམས་ར་བརྒྱུད་པ་
ན། ཁྱམས་ར་ཧྲིལ་བོ་མུན་ནག་གི་ཟབ་སར་ལྷུང་། དེ་ནས་ཀྱང་སྐྱ་ཚུབ་ཚུབ་ཀྱི་སྒེའུ་ཁུང་
ལས་འཕྲོས་པའི་འོད་ཀྱི་ཉག་མ་དང་གདོང་ཐུག་བརྒྱབ། “ཏི་ཨར་ཞུ།” མོས་དེ་ལྟར་སྐད་
ཕྱུང་བའི་ཚེ། འདེགས་འཇོག་དང་སྦོམ་ཕྲ་ཅི་ཡང་མེད་པར་ལྷོད་ཀྱིག་གེར་སྣང་། དཔེར་
ན་མོས་ཨ་ལན་ལ་རེ་བ་གཏན་ནས་འཛིན་གྱིན་མེད་པ་དང་མཚུངས། “ཏི་ཨར་ཞུ།”
ཏི་ཨར་ཞུ་ཡིས་ཨ་ལན་བྱིན་པ་དང་སྦྲགས། ལག་ནང་གི་ལས་ཀ་རེ་ཞིག་མཚམས་
བཞག ཡིན་ནའང་མོ་ཇ་ཁང་མ་བརྒལ་གོང་། ལྕམ་མོ་ཁང་ཕུ་སུང་གིས་སླར་ཡང་བོས།
མོ་ཇ་ཁང་ལས་མ་ཐར་སྔོན་ལ། མགོ་བོ་སྒེའུ་ཁུང་ལས་བརྟོལ་བའི་ཐལ་མདོག་གི་འོད་
ཉག་དེར་བསྙེས་པའི་ཚེ། འབོད་སྐད་དེ་སླར་ཡང་མཆེད།
“འོ་ཡ།” ཏི་ཨར་ཞུ་ཡིས་བཤད་རྒྱུར། “འོ་ཡ། ང་ཡོང་གིན་ཡོད། ཆུ་རྒོད་གདུས་
རྗེས་ངས་ཁྱོད་ལ་ལམ་སང་ལྡུག་ངེས།” མོས་ཤྭམ་ལར་སྡོག་པ་བརྒྱབ་ནས་སྐས་རྐང་
འགོས། མོའི་གཟུགས་བོངས་ཆེ་བ་དེས་ཐལ་མདོག་གི་འོད་ཉག་མ་ལུས་བཀག “ཚ་
བསྲོས་དེ་གར་ཞོག་དང་། ཁྱེད་ཕྱིར་མལ་སར་གཟིམས་རོགས།”
“ངས་འདི་ཅི་ཞིག་ཡིན་པ་ཧ་གོ་མ་སོང་།” ལྕམ་མོ་ཁང་ཕུ་སུང་གིས་བཤད་རྒྱུར།
“ང་མལ་ཁྲིའི་སྒང་ནས་སད་རྗེས་ཉུང་མཐར་ཡང་དུས་ཚོད་གཅིག་འདས། ཡིན་ནའང་
ཇ་ཁང་དུ་སྐད་སྒྲ་ཅི་ཡང་མི་འདུག”
“ཁྱེད་ཀྱིས་ཚ་བསྲོས་དེ་གར་བསྐྱུར་ནས་ཕྱིར་ཕེབས་དང་ཆོག” ཏི་ཨར་ཞུ་ཡིས་
དེ་ལྟར་བཤད། མོ་དབུགས་ལྷེམ་ལྷེམ་ངང་སྐས་རྐང་འགོས་ཤིང་། གཟུགས་ཕུང་ནི་གོང་
བུར་མ་དྲིལ་བའི་དངོས་པོ་ཞིག་ཏུ་སྣང་། “ངས་སྐར་མ་གཅིག་ཡུན་ལ་མེ་ཁ་གཟུང་ཆོག
སྐར་མ་གཉིས་ཀྱི་རིང་ལ་ཆུ་ཁོལ་བསྐོལ་ཐུབ།”
“ང་མལ་ཁྲིའི་སྒང་ཉུང་མཐར་ཡང་དུས་ཚོད་གཅིག་རིང་ཉལ་བ་ཡིན།” ལྕམ་མོ་
ཁང་ཕུ་སུང་གིས་བཤད་རྒྱུར། “ངས་ང་སྐས་རྐང་ལས་མར་བབས་ན་ཁྱོད་ཀྱིས་ད་གཟོད་
མེ་ཁ་གསོ་རྒྱུ་རེད་འདོད།”
ཏི་ཨར་ཞུ་སྐས་ཁར་སླེབས་རེ། ཚ་བསྲོས་ཚུར་བླངས། “ངས་མྱུར་དུ་བསྒྲུབ་ངེས།”
མོས་བཤད་རྒྱུར། “ད་ནངས་ལ་སེ་ཐི་གཉིད་མགོ་ལོག་སོང་། མདང་ནུབ་ལྟད་མོར་བལྟས་
ནས་ནམ་གུང་ཡོལ་བ་རེད། དེ་བས་ང་རང་ཉིད་ཀྱིས་མེ་ཁ་མི་གསོ་ཐབས་མེད་དུ་གྱུར།
ཁྱེད་མྱུར་དུ་ཕྱིར་ཕེབས་དང་། མ་གཏོགས་ངས་གྲ་སྒྲིག་མ་ཚར་གོང་ཁྱེད་ཀྱིས་ཁྱིམ་མི་
ཚང་མ་དཀྲོག་པར་ལ་ཐང་མེད།”
“ ཁྱོད་ཀྱིས་ལ་སེ་ཐི་འགྲོ་རུ་བཅུག་ན། རང་ཉིད་ཀྱིས་སྡུག་མི་མྱོང་རང་དབང་
མེད།” ལྕམ་མོ་ཁང་ཕུ་སུང་གིས་བཤད་རྒྱུར། “གལ་ཏེ་ཅེ་སུང་གིས་ཤེས་ཚེ་མི་དགའ་
ཐག་གིས་ཆོད། ཁྱོད་ཀྱིས་ཁོ་མི་དགའ་བ་ལོས་ཤེས།”
“ཁོ་ལྟད་མོར་ཕྱིན་ཡང་ཅེ་སུང་གི་སྒོར་མོ་གྲོན་པ་ག་ལ་ཡིན།” ཏི་ཨར་ཞུ་ཡིས་
བཤད་རྒྱུར། “དེ་བདེན་པ་བདེན་དྲང་ཡིན།” མོ་མུ་མཐུད་དུ་སྐས་རྐང་ལས་བབས། ལྕམ་
མོ་ཁང་ཕུ་སུང་རང་ཉིད་ཀྱི་ཁང་བར་འཛུལ། མོ་མལ་སར་ཉལ་རྗེས། ད་དུང་ཡང་ཏི་ཨར་
ང་ཞུ་སྐས་རྐང་ལས་འབབ་པའི་སྒྲ་ཐོས་ཐུབ། མོའི་འགྲོ་འདུག་ཧ་ཅང་བུལ་པས་དངོས་
གནས་བཟོད་ཐབས་བྲལ། ཐ་ན་ཡིད་མི་ཆེས་པ་ཞིག་ཀྱང་རེད། གལ་སྲིད་ཟས་རིགས་
འཇོག་སའི་སྒོ་ཆུང་དེའི་ཙིར་སྒྲས་བཀབ་པ་མིན་ཚེ། མི་རྣམས་སྨྱོ་རུ་གཞུག་ངེས།
མོ་ཇ་ཁང་དུ་འཛུལ་བ་དང་མེ་ཁ་གསོས། དེ་ནས་ནངས་ཇ་གྲ་སྒྲིག་བྱེད་མགོ་
བརྩམས། ཕྱེད་མཚམས་ཤིག་ལ། མོས་ལས་ཀ་བསྐྱུར་ཏེ། སྒེའུ་ཁུང་གི་ཉེ་སར་བཅར་
ནས་རང་ཉིད་ཀྱི་ཁང་ཆུང་ཕྱོགས་སུ་བལྟས་པའི་མུར། སྒོ་ཁར་ཐོན་ནས་མཁའ་དབུགས་
འཁྱགས་པ་དེར་ཕྱོགས།
“ལ་སེ་ཐི།” མོས་དེ་ལྟར་སྐད་བརྒྱབ་ཅིང་། དྲང་ཚུགས་སུ་འགྲེངས་ནས་ཨ་ལན་
ལ་ཉན་བཞིན། ངོ་གདོང་ཡོ་ནས་རླུང་ཁར་བྱོལ། “ཁྱོད་ཀྱིས་གོ་སོང་ངམ། ལ་སེ་ཐི།་
མོས་ཁ་གདངས་ནས་ཤེད་ཤུགས་ཀྱིས་འབོད་པར་བརྩམས་པའི་ཚེ། ལ་སེ་ཐི་ཇ་ཁང་གི་
ཟུར་ཞིག་ནས་མངོན་བྱུང་།
“རྨོ་མོ། ཅི་རེད།” ཁོས་དེ་ལྟར་བཤད་ཅིང་། གདོང་ཡོངས་སུ་མ་ཉེས་ཁ་གཡོགས་
ཀྱི་ཉམས་ཤིག་ཐོད་འདུག ཉམས་དེའི་དབང་གིས་ཏི་ཨར་ཞུ་ཡིས་སྐར་མ་ཁ་ཤས་རིང་
གཡོ་བ་མེད་པར་མགོ་བོ་བསྒུར་ཏེ་ཁོར་ཞིབ་ལྟ་ལན་ཞིག་བྱས། སྐབས་དེར་མོའི་སེམས་
ཁམས་ནི་ཡ་མཚན་པ་ཁོ་ན་མ་རེད།
“ཁྱོད་གང་དུ་ཕྱིན་པ་ཡིན།” མོས་དེ་ལྟར་བཤད།
“གང་དུའང་མ་སོང་།” ཁོས་བཤད་རྒྱུར། “ས་དོང་དུ་བསྡད་པ་ཡིན།"
“ས་དོང་དུ་ཅི་བྱས་པ་ཡིན།” མོས་བཤད་རྒྱུར། “ཆར་ནང་དུ་མ་འདུག གླེན་པ།”
“ངས་ཅི་ཡང་མ་ལས།” ཁོས་དེ་ལྟར་བཤད་རྗེས། སྐས་རྐང་འཛེགས།
“ཁྱོད་ཀྱིས་བུད་ཤིང་གདོས་ཤིག་པང་ནས་སོང་ན་དགའ་བ་ལ།” མོས་བཤད་
རྒྱུར། “ངས་ཁྱོད་ཀྱི་ཚབ་ཏུ་བུད་ཤིང་བསྒྲུགས་པར་མ་ཟད། མེ་ཁའང་གསོས་ཡོད། མདང་
ནུབ་ངས་ཁྱོད་ལ་བཅོལ་བ་མ་ཡིན་ནམ། བུད་ཤིང་སྒམ་གང་མ་བསྒྲུགས་གོང་སྒོ་ཕྱིར་
སོང་མི་ཆོག”
“ངས་བསྒྲུགས་པ་ཡིན།” ལ་སེ་ཐི་ཡིས་བཤད་རྒྱུར། “ངས་སྒམ་གང་བསྒྲུགས་པ་ཡིན།”
“འོ་ན་བུད་ཤིང་དེ་དག་གང་དུ་བུད་སོང་།”
“དེ་ངས་མི་ཤེས། གང་ལྟར་ངས་མ་ཁྱེར།”
“ཧིན། ད་ཁྱོད་སོང་ནས་བུད་ཤིང་སྒམ་གང་སྒྲུགས་དང་།” མོས་བཤད་རྒྱུར། “གང་
བསྒྲུགས་རྗེས་ཐོག་ཁང་ལ་སོང་ནས་པན་ཅི་སྙོར་ཅིག”མོས་སྒོ་གཏན། ལ་སེ་ཐི་བུད་ཤིང་སྤུངས་སར་ཕྱིན། ཁྭ་ཏ་ལྔ་བོ་དེ་ཁང་བའི་བར་
སྣང་དུ་ལྡིང་སྐོར་རྒྱག་བཞིན་ཨག་སྐད་འདོན། ཕྱིས་སུ་དར་ཤིང་རྩེ་མོར་བབས། ཁོས་
དེ་དག་ལ་བལྟས་ཤིང་། རྡེའུ་ཞིག་བླངས་ནས་འཕངས། “ཕེ།” ཁོས་བཤད་རྒྱུར། “ཕར་ཁྱེད་
ཅག་གི་ཕ་ཡུལ་དུ་སོང་ཞིག དམྱལ་བར་ཆས་ཤིག ད་དུང་གཟའ་ཟླ་བར་སླེབས་མེད།”
ཁོས་རི་བོ་ལྟ་བུའི་བུད་ཤིང་འུབས་པར་བཏབ། ཁོས་མདུན་ལམ་མི་མཐོང་ཞིང་།
ཕར་ཡོ་ཚུར་ཡོའི་ངང་ཐེམ་སྐས་འཛེགས་ཏེ། རྐང་ལག་རེངས་པོར་རྒྱ་སྒོ་དང་གདོང་
ཐུག་བརྒྱབ་པ་ན། བུད་ཤིང་རེ་རེ་སར་ལྷུང་། སྐབས་དེར་ཏི་ཨར་ཞུ་ཡིས་སྒོ་ཕྱེ་བ་དང་།
ཁོ་ཁྱར་ཁྱོར་ངང་ཇ་ཁང་བརྒྱུད་ནས་ཕྱིན། “ཁྱོད་འདི། ལ་སེ་ཐི།” མོས་དེ་ལྟར་སྐད་
འགྲགས་བཀོལ། ཡིན་ནའང་ཁོས་ཁྲོག་སྒྲ་དང་བཅས་བུད་ཤིང་མ་ལུས་སྒམ་ནང་དུ་
བླུགས་པའི་མུར། འབྲུག་སྒྲ་ལྟ་བུའི་ཆོམ་སྒྲ་ཞིག་གང་སར་ཁྱབ། “ཧེ།” ཁོས་དེ་སྐད་ཐལ།
“ཁྱོད་ཀྱིས་ཁྱིམ་མི་ཚང་མ་དཀྲོག་འདོད་དམ་ཡང་ན་ཅི་ཞིག” ཏི་ཨར་ཞུ་ཡིས་དེ་
ལྟར་བཤད། མོས་ཁོའི་ལྟག་ཁུང་ལ་འགྲམ་ལྕག་ཐེངས་ཤིག་གཞུས། “རེམ་མར་ཐོག་ཁང་
ལ་སོང་ནས་པན་ཅིར་ལྭ་བ་སྐོན་ཅིག”
“ཡ། ལགས་སོ། །” ཁོས་དེ་ལྟར་བཤད། ཁོ་ལྷས་རར་གཏད་པའི་གློ་སྒོ་དེ་བརྒྱུད་
ནས་ཕར་དེངས།
“ཁྱོད་གང་དུ་འགྲོ་རྒྱུ་ཡིན་ནམ།” ཏི་ཨར་ཞུ་ཡིས་དེ་ལྟར་བཤད།
“རབ་ཡིན་ན་སྒོ་ཆེན་བསྐོར་ཏེ་ནང་དུ་སོང་ན་བཟང་། དེ་མིན་སྲས་མོ་ཁ་ལའོ་
ལིན་ཁོ་ཚོ་དཀྲོག་རྒྱུ་རེད།”
“ཁྱོད་ཀྱིས་ང་ལ་ཉོན་དང་། སྐས་རྐང་རྒྱབ་མར་འགོས་ཏེ། སོང་ལ་པན་ཅིར་ལྭ་བ་
སྐོན་ཅིག” ཏི་ཨར་ཞུ་ཡིས་བཤད་རྒྱུར། “ཨེ་གོ་ཐལ། ད་སོང་།”
“ཡ། ལགས་སོ། །” ལ་སེ་ཐི་ཡིས་དེ་ལྟར་བཤད། ཁོ་ཕྱིར་འཁོར་ཏེ་ཇ་ཁང་བརྟོལ་
པའི་གློ་སྒོ་ལས་ཐོན། ཡུད་ཙམ་བགོར་རྗེས། སྒོ་གླེགས་འགུལ་མཚམས་ཆད། ཏི་ཨར་ཞུ་
ཡིས་གོ་སྐམ་ལས་མགོ་བརྩམས། མོས་གྲོ་ཕྱེ་རྫི་བཞིན་དུ་ཨན་འདར་སྟེང་ཚགས་རྐྱན་
ང་ཡང་སྐོར། མོས་གླུ་དབྱངས་བླངས། དང་པོར་ཧིན་ཧིན་གྱི་སྐད་ཤུགས་ཆུང་ངུ་ཙམ་
ལས། ངེས་གཏན་གྱི་དབྱངས་དང་ཚིག་ཅི་ཡང་མེད། དེ་ནི་བསྐྱར་ཟློས་དང་སྐྱོ་གདུང་།
ངེས་འབྱུང་། བབ་ཆགས་བཅས་ཀྱི་གླུ་ཞིག་རེད། སྐབས་དེར། ཕྲ་ཞིང་ཞིབ་པའི་ཕྱེ་རྡུལ་
རེ་རེ་ཁ་བ་ལེབ་མོ་རེ་རེ་དང་འདྲ་བར་ཨན་འདར་སྟེང་ཟགས། མེ་ཐབ་ཀྱིས་ཁང་བའི་
ནང་རོལ་ཏུ་དྲོད་ཁོལ་ངེས་ཅན་ཞིག་བསྐྱིལ་བར་མ་ཟད། ཇ་ཁང་དུ་མེ་ལྕེའི་ཁེར་བཤད་
གང་སར་མཆེད། སྐད་ཅིག་གཉིས་པར། མོའི་གླུ་སྐད་ཇེ་གསལ་དུ་གྱུར། མོའི་གླུ་སྐད་
ཀྱང་ཁང་བའི་དྲོད་ཚད་དང་བསྟུན་ནས་ཞུ་བ་དང་མཚུངས། ཡང་སྐབས་དེར། ལྕམ་མོ་
ཁང་ཕུ་སུང་གིས་ཁང་བའི་ཕུགས་ནས་མོ་བོས་བྱུང་། ཏི་ཨར་ཞུ་ཡིས་མགོ་བོ་ཡར་དགྱེ།
མོའི་མིག་མདངས་ཀྱིས་གྱང་ལྡེབས་དང་གནམ་གཅལ་བརྟོལ་ཏེ། རྒྱུ་བལ་ཅན་གྱི་ཉལ་
གོས་བཀླུབས་པའི་ཨ་ཡེ་རྒན་མོ་དེ་མཐོང་ཐུབ་པ་འདྲ། མོས་དེ་གར་ཡང་དང་བསྐྱར་དུ་
མཚམས་ཚིགས་མེད་པར་མོ་འབོད་བཞིན་འདུག
“ཨ། གནམ་རྒན་མ།” ཏི་ཨར་ཞུ་ཡིས་དེ་ལྟར་བཤད། མོས་ཚགས་རྐྱན་བཞག་
འཕྲལ། ཤམ་ལྭའི་འོག་ཐུ་བརྫེས་ནས་ལག་པ་ཡང་ཡང་ཕྱིས་ཏེ། རྐུབ་སྟེགས་ལས་ཚ་
བསྲོས་ཀྱི་འགྱིག་ཁུག་ཚུར་བླངས། དེ་ནས་ཤམ་ཐུ་ཡིས་ཟངས་དེམ་གྱི་སྐྱོར་མ་ལྗིབས།
ཟངས་དེམ་ལས་རླངས་ཁ་ཐོལ་ཐོལ་དུ་འཕྱུར། “ལམ་སང་ཡོང་།” མོས་སྐད་ཤུགས་ཆེན་
པོས། “ཆུ་ཁོལ་ད་སོ་མར་བསྐོལ་མ་ཐག་ཡིན” ཟེར།
ཡིན་ནའང་། རེབ་འདིར་ལྕམ་མོ་ཁང་ཕུ་སུང་ལ་ཆུ་བསྲོས་མཁོ་བ་མིན། ཏི་ཨར་ཞུ་
ཡིས་བྱ་དེ་ཤི་རོ་ཞིག་ལྟར་ཆུ་ཁུག་གི་མཇིང་བར་འཇུས་ཏེ། སྐས་རྐང་ཁར་སླེབས་ནས་
སྟེང་ཕྱོགས་སུ་ཅེར།
“ལ་སེ་ཐི་ཐོག་ཁང་གི་ཁོ་ཡོད་སར་མེད་དམ།” མོས་དེ་ལྟར་བཤད།
“ལ་སེ་ཐི་གནས་འདིར་གཏན་ནས་མ་ཡོང་། ང་མལ་ཁྲིར་ཉལ་ནས་ཁོའི་གོམ་
སྒྲར་མཉམ་བཞག་པ་ཡིན། ངས་ཁོ་འཕྱིས་པོ་བྱས་ནས་བསླེབ་སྲིད་པ་ཤེས། ཡིན་ནའང་
འཕྱིས་དྲགས་ན་ག་ལ་འགྲིག དེ་མིན་པན་ཅི་མེན་གྱིས་ཅེ་སུང་གཉིད་ལས་བསླང་བར་
ངེས། ཅེ་སུང་ཁོ་གཟའ་འཁོར་རེར་ཉིན་གཅིག་མ་གཏོགས་གཉིད་ལོག་བརྒྱག་མི་ཆོག་
པ་རེད།”
“ཁྱེད་རང་ཉིད་ཀྱིས་ཞོགས་པ་སྔ་མོ་ནས་འདི་བོས་ཤིང་ཀན་བོས་ཏེ། གཞན་དཀྲོག་
པར་མི་དོགས་སམ།” ཏི་ཨར་ཞུ་ཡིས་དེ་ལྟར་བཤད་པ་དང་། ལྗིད་ཏིག་ཏིག་གི་གོམ་པ་
སྤོ་བཞིན་སྐས་ཐོག་ཏུ་འགོས།
པ་ཡིན།”
“དུས་ཚོད་ཕྱེད་ཀའི་སྔོན་ལ་ངས་ཁོ་ཐོག་ཁང་དུ་མངགས་
ལྕམ་མོ་ཁང་ཕུ་སུང་གིས་མོར་ཧྲིག་ནས་བསྡད་ཅིང་། ལག་པ་ཡ་གཅིག་གིས་མ་
ནེའི་མཚམས་སུ་ཉལ་གོས་ཀྱི་གོང་བ་དམ་པོར་བསྡམས། “ཁྱོད་ད་ལྟ་ཅི་བྱེད་དུ་འགྲོ་རྒྱུ་
ཡིན།” མོས་དེ་ལྟར་བཤད།
“པན་ཅིར་ལྭ་བ་བསྐོན་ཏེ། གཤམ་གྱི་ཇ་ཁང་དུ་འཁྲིད་རྒྱུ་ཡིན། དེ་གར་ཅེ་སུང་
དང་ཁོན་ཏིང་གཉིས་ཀ་དཀྲོག་མི་སྲིད།” ཏི་ཨར་ཞུ་ཡིས་དེ་ལྟར་བཤད།
“ ཁྱོད་ཀྱིས་ནངས་ཇ་ད་དུང་མ་འགྱུ་འམ།”
“ནངས་ཇའང་ཞོར་དུ་ལས་བཞིན་ཡོད།” ཏི་ཨར་ཞུ་ཡིས་བཤད་རྒྱུར། “ཁྱེད་
ཕྱིར་མལ་ཁྲིར་ཕེབས་དང་། ལ་སེ་ཐི་ཡིས་ཁྱོད་ལ་མེ་ཁ་གསོ་ངེས། ད་ནངས་ཧ་ཅང་
འཁྱགས།”
“འོ་ལེ།” ལྕམ་མོ་ཁང་ཕུ་སུང་གིས་བཤད་རྒྱུར། “ངའི་རྐང་པའང་འཁྱགས་རེངས་
སུ་འགྱུར་ལ་ཁད་རེད། རྐང་པ་གྲང་བའི་རྐྱེན་གྱིས་ང་གཉིད་ལས་སད།” མོས་ཐོག་
ཐག་ཀུན་ཏུ་ཏི་ཨར་ཞུ་ཡར་འགོ་བར་བལྟས། དེས་མོའི་དུས་ཚོད་མི་ཉུང་བ་གྲོན་པར་
གྱུར། “ནངས་ཇ་བསྐོལ་འཕྱིས་ན་ཅེ་སུང་སྤོ་ལང་ངེས། དེ་ཁྱོད་ཀྱིས་ལོས་ཤེས།” ལྕམ་མོ་
ཁང་ཕུ་སུང་གིས་དེ་ལྟར་བཤད།
“ངས་དུས་གཅིག་ལ་བྱ་བ་གཉིས་བསྒྲུབ་དཀའ་བར་འདུག” ཏི་ཨར་ཞུ་ཡིས་
བཤད་རྒྱུར། “ཁྱེད་རིངས་པོར་མལ་ཁྲིར་ཕེབས་དང་། དེ་མ་གཏོགས་ཁྱེད་ཀྱིས་ང་ལས་
ཚེགས་ལ་གཏད་རྒྱུ་རེད།”
“གལ་ཏེ་ཁྱོད་ཀྱིས་པན་ཅི་མེན་ལ་ལྭ་བ་བསྐོན་ཆེད་དུ་བྱ་བ་གཞན་རྣམས་ལེ་ལོར་
ཤོར་ཚེ། ང་མར་བབས་ཏེ་ནངས་ཇ་བསྐོལ་ཡང་ཆོག ཁྱོད་ཀྱིས་མི་ཤེས་པ་ག་ལ་སྲིད།
ནངས་ཇ་འཕྱིས་ན་ཅེ་སུང་གིས་ཅི་ཞིག་བྱ་རྒྱུ་ཡིན་ནམ།”
“ཁྱེད་ཀྱིས་ནངས་ཇ་བཟོས་ན་སུ་ཞིག་གིས་འཐུང་ངམ།” ཏི་ཨར་ཞུ་ཡིས་བཤད་
རྒྱུར། “ཁྱེད་ཀྱིས་གསུངས་དང་། དེ་བས་ཁྱེད་ཕྱིར་ཕེབས་ན་བཟང་།” མོས་དེ་ལྟར་བཤད་
ཞོར་ཤེད་ཤུགས་ཡོད་རྒུ་བཏོན་ནས་ཡར་འཛེགས། ལྕམ་མོ་ཁང་ཕུ་སུང་སྔར་བཞིན་དེ་
གར་འགྲེངས་ཏེ། ཏི་ཨར་ཞུ་ཡིས་ལག་པ་གཅིག་གིས་གྱང་ལྡེབས་སྐྱོར་ཞིང་། ལག་པ་ཡ་
གཅིག་གིས་ཤམ་ལྭ་བསྡོགས་ནས་ཅི་ནུས་ཀྱིས་ཡར་འགོ་བར་བལྟས།
“ཁྱོད་ཀྱིས་ཁོར་ལྭ་བ་བསྐོན་ཆེད་ཡིན་གཅིག་མིན་གཉིས་ཁོ་གཉིད་ལས་བསླང་
དགོས་སམ།” མོས་དེ་ལྟར་བཤད།
ཏི་ཨར་ཞུ་ཡིས་གོམ་མཚམས་བཞག མོས་རྐང་པ་གཅིག་ཐེམ་སྐས་གོང་མར་
སྤོས་ཤིང་། ལག་པ་གྱང་ངོས་ལ་ཁེན་ནས་བསྡད། རབ་རིབ་ཀྱི་གྲིབ་གཟུགས་དེར་གཡོ་
འགུལ་དབེན་ལ། རྒྱབ་ཕྱོགས་ཀྱི་སྒེའུ་ཁུང་ལས་འཕྲོས་པའི་སྐྱ་ཐོལ་ཐོལ་གྱི་འོད་སྣང་མ་
ལུས་བསྒྲིབས།
“འདི་ལྟར་བཤད་ན་ཁོ་ད་དུང་གཉིད་ལས་སད་མེད་དམ།” མོས་དེ་ལྟར་བཤད།
“ངས་ད་ཅི་སྒོ་སྲུབས་ནས་ལན་ཞིག་བལྟས་པ་ཡིན། ཁོ་ད་དུང་སད་མི་འདུག”
ལྕམ་མོ་ཁང་ཕུ་སུང་གིས་བཤད་རྒྱུར། “ཡིན་ནའང་ཁོ་གཉིད་ལོག་བརྒྱབ་པ་རེད། སྤྱིར་
བཏང་ཡིན་ན་ཁོ་དུས་ཚོད་བདུན་དང་ཕྱེད་ཀའི་གཟུར་མེད་དུ་མལ་ལས་ལྡང་ངེས། དེ་
ཁྱོད་ཀྱིས་ཀྱང་ལོས་ཤེས།”
ཏི་ཨར་ཞུ་ཡིས་ཨ་ལན་ཅི་ཡང་མ་ལྡོན། མོ་མུ་མཐུད་དུ་ཡར་མ་འགོས། ལྕམ་མོ་ཁང་
ཕུ་སུང་གིས་གསལ་ཀྲིག་གེར་མི་མཐོང་ནའང་། མིག་ལམ་རབ་རིབ་མག་མོག་ཁྲོད་ལེབ་
ཅིང་ཟླུམ་པའི་དངོས་པོ་གཏོས་ཆེན་པོ་ཞིག་མཆིས་པ་རྟོགས། མོའི་ཚོར་བར་ཏི་ཨར་ཞུ་
ཡིས་མགོ་བོ་ཅུང་ཙམ་སྨད་ཅིང་། སྐབས་འདིར་ཆར་བའི་ཁྲོད་ཀྱི་བཞོན་མ་ལྟར་དྲང་
ཚུགས་སུ་འགྲེང་འདུག མོས་སྔར་བཞིན་ཆུ་ཁུག་གི་མཇིང་བར་འཇུས་ཤིང་མཆིས།
དཀར་ལས་མྱོང་མཁན་ནི་ཁྱོད་མ་རེད།” ལྕམ་མོ་ཁང་ཕུ་སུང་གིས་བཤད་
རྒྱུར། “འདི་ཁྱོད་ཀྱི་འགན་ཁུར་མ་རེད། ཁྱོད་གནས་འདི་དང་ཁ་བྲལ་ཡང་རུང་། ཁྱོད་
ཀྱིས་ཉིན་མཚན་ཀུན་ཏུ་སྡུག་འདི་ཁྱག་དོན་མེད། ཁྱོད་ཀྱིས་ཁོ་ཚོར་གཅིག་ཀྱང་མི་ཆད།
ཁྱོད་ཀྱིས་འདས་པོ་སྐུ་ཞབས་ཁང་ཕུ་སུང་ལ་འདང་རྩིས་ཅི་ཡང་བཟུང་མ་མྱོང་། ཁྱོད་ཅེ་
སུང་ལ་གཏན་ནས་མི་དགའ་བ་ངས་ཤེས་ཡོད། དེར་མ་ཟད་མི་དགའ་བའི་རྣམ་འགྱུར་དེ་
ཁྱོད་ཀྱི་ངོ་ཐོག་ལ་ཤར་འདུག”
ཏི་ཨར་ཞུ་ཡིས་ཚིག་གཅིག་ཀྱང་མ་སྨྲས། མོ་དལ་བ་དལ་བུར་ཕྱིར་འཁོར་ནས་སྐས་
རྐང་ལས་བབས། ཐེམ་པ་རེ་རེ་བཞིན་ནུར་ནས་འགྲོ་བ་ནི། བྱིས་པ་རུམ་བཟུང་ཞིག་དང་
གཉིས་སུ་མི་སྣང་། ལག་པས་མུ་མཐུད་དུ་གྱང་ངོས་སྐྱོར། “ཁྱེད་ཕྱིར་ཕེབས་དང་ཆོག
གནས་སྐབས་སུ་ཁོར་ཁ་ཡ་མ་བྱེད།” མོས་བཤད་རྒྱུར། “ད་ཁོའི་ཁང་བར་མ་འཛུལ་
རོགས། ངས་ལ་སེ་ཐི་རྙེད་ན་ཁོ་ཡར་མངག་ཆོག མཚམས་འདིར། ཁྱེད་ཀྱིས་ཁོར་སེམས་
ཚེགས་བྱ་མི་དགོས།”
མོ་ཕྱིར་ཇ་ཁང་དུ་ལོག མོས་ཐབ་མེར་ལྟ་ཙམ་བྱས་པ་དང་། ཤམ་ལྭ་མགོ་ནས་ཕྱིས་
ཤིང་ཕུད་རྗེས། དམག་ལྭ་གྱོན་ཞིང་། ལྷས་རར་འཐེན་པའི་རྒྱ་སྒོ་ཕྱེ་བའི་དུས་མཚུངས་
སུ། ལྷས་རའི་ཕྱོགས་བཞིར་ལན་ཞིག་བཤེར། དབལ་ཚ་ཞིང་གང་སར་མི་རྒྱུ་བ་མེད་
པའི་བརླན་གཤེར་གྱིས་མོའི་སྐྱི་ལྤགས་ལ་ཡང་ཡང་རྡེག ཡིན་ནའང་ལྷས་ར་ཧྲིལ་བོར་
གསོན་ཤུགས་འབར་བའི་དངོས་པོ་གང་ཡང་ལྷག་མི་འདུག མོ་སེམས་ཆུང་ནེམ་ཆུང་
གིས་སྐས་རྐང་ལས་བབས། ཨ་ན་མ་ན་ཐྲིག་སྒྲ་གྲག་པར་སྐྲག་དང་མཚུངས། དེ་ནས་ཇ་
ཁང་གི་གྲུ་ཟུར་བསྐོར་ནས་ཕྱིན། མོ་འགྲོ་བཞིན་པའི་སྒང་དེར། གློ་བུར་ལ་སེ་ཐི་ཡིས་ལྷད་
མེད་ཀྱི་ཉམས་ཤིག་བཏོད་དེ། བྲེལ་སྟབས་ངང་ས་དོང་གི་སྒོ་ཁར་བུད་པ་རིག
ཏི་ཨར་ཞུ་ཡིས་གོམ་པ་སྤོ་མཚམས་བཞག་སྟེ། “ཁྱོད་ཅི་བྱེད་དུ་སོང” ཞེས་དྲིས།
“ཅི་ཡང་མ་བྱས།” ལ་སེ་ཐི་ཡིས་བཤད་རྒྱུར། “སྐུ་ཞབས་ཅེ་སུང་གིས་ང་ལ་ས་
དོང་དུ་ཆུ་ཐིགས་ཟག་གིན་ཡོད་མེད་ལ་ལྟོས་ཟེར།”
“ཁོས་དུས་ནམ་ཞིག་ལ་དེ་ལྟར་བསྒོས་པ་ཡིན།" ཏི་ཨར་ཞུ་ཡིས་བཤད་རྒྱུར། “ན་
ནིང་གི་ལོ་གསར་ཚེས་གཅིག་ལ། མ་རེད་དམ།”
“ངའི་སེམས་སུ་ཁོ་ཚོ་གཉིད་སྐབས་སུ་བལྟར་ཕྱིན་ན་འགྲིག་སྙམ།” ལ་སེ་ཐི་ཡིས་
དེ་ལྟར་བཤད། ཏི་ཨར་ཞུ་ས་དོང་གི་སྒོ་ཁར་བཅར་བ་ན། ལ་སེ་ཐི་ཡིས་ལམ་ཁ་ཕྱེ། མོས་
མགོ་བོ་བསྲིངས་ནས་ནང་རོལ་ཏུ་བལྟས་པའི་ཚེ། འདམ་དྲི་དང་རུལ་དྲི། འགྱིག་ཤོག་
བཅས་ཀྱི་དྲི་མ་ཁ་བོ་ཞིག་སྣ་ལམ་དུ་བཙངས་ནས་འོངས།
“ཧིན།” ཏི་ཨར་ཞུ་ཡིས་དེ་ལྟར་བཤད། མོས་སླར་ཡང་ལ་སེ་ཐིར་ཞིབ་ལྟ་ལན་
ཞིག་བྱས། ཁོས་ཚུལ་ལུགས་དང་ལྡན་པའི་ངང་མོའི་མིག་མདངས་བཟེད་ཅིང་། མ་ཉེས་
ཁ་གཡོགས་དང་དཀྱེལ་ཆེ་བག་ཕེབས་ཀྱི་ཉམས་ཤིག་མངོན། “ངས་ཁྱོད་ཀྱིས་ས་དོང་དུ་
ཅི་ཞིག་བྱས་པ་མི་ཤེས། ཡིན་ནའང་གནས་དེར་ཁྱོད་ཀྱིས་བསྒྲུབ་འདོད་པའི་བྱ་བ་གཏན
ནས་མེད། ད་ནངས། གཞན་གྱིས་ང་ལ་གཙེས་པར་གྱུར་ན། ཁྱོད་ཀྱང་རྗེས་སུ་འབྲངས་
ནས་དགའ་འབོད་བསྒྲགས། རེད་མ་རེད། ཁྱོད་ད་སོང་ནས་པན་ཅིར་སྙོར་སྐྱོང་བྱོས། གོ་
སོང་ངམ།་”
“ལགས་སོ། །གོ་སོང་།” ཁོ་རིངས་མོར་ཇ་ཁང་གི་སྐས་རྐང་བསྙེགས།
“ཕྱིར་ཤོག” ཏི་ཨར་ཞུ་ཡིས་བཤད་རྒྱུར། “ཁྱོད་ཐག་རིང་ལ་མ་བྲོས་པའི་སྔོན་དུ།
ད་དུང་ང་ལ་བུད་ཤིང་གདོས་ཤིག་སྒྲུགས་དང་།”
“འོ་ཡ། ལགས་སོ། །” ཁོ་སྐས་རྐང་ལས་མོའི་ལུས་འགྲམ་བརྒྱུད་དེ་འབུད་ཤིང་
སྤུངས་སར་སོང་། ཅུང་ཙམ་གྱི་རྗེས་སུ། ཁོ་སླར་ཡང་ཁྱར་ཁྱོར་ངང་རྒྱ་སྒོ་དང་གདོང་ཐུག་
བརྒྱབ། གཏོར་གཟུགས་མཆོད་རྟེན་ལྟ་བུའི་བུད་ཤིང་གིས་ཁོའི་མཐོང་ལམ་བཀག་པས་ན།
ཏི་ཨར་ཞུ་ཡིས་ཁོར་རྒྱ་སྒོ་ཕྱེ་ཞིང་། ཁོ་དྲ་མ་དྲུད་ཀྱིས་ཇ་ཁང་བརྒལ་ནས་སོང་།
“ཁྱོད་ཀྱིས་ད་དུང་ཡང་ཚག་ཚག་ཆོམ་ཆོམ་གྱིས་སྒམ་ནང་དུ་ལྡུག་ཕོད་དམ།”
མོས་བཤད་རྒྱུར། “ཁྱོད་ཀྱིས་ཕོད་མིན་ལ་བལྟ་ཆོག”
“ངས་འདི་ལྟར་གཡུག་པ་ལས་ཐབས་མེད།” ལ་སེ་ཐི་ཡིས་དབུགས་ལྷེམ་ལྷེམ་ངང་།
“ངས་བུད་ཤིང་འདི་ལྟར་འབོག་པ་ལས་འོས་གཞན་མི་འདུག”
ཟེར།
“འོ་ན་ཁྱོད་ཀྱིས་སྲན་ཚུགས་དང་། དེ་གར་འགྲེངས་ནས་སྡོད།” ཏི་ཨར་ཞུ་ཡིས་
དེ་ལྟར་བཤད། མོས་ཁོའི་པང་ནས་བུད་ཤིང་རྐང་གཅིག་མར་བླངས། “ད་ནངས་ཁྱོད་ལ་
དོན་དུ་ཅི་ཞིག་བྱུང་སོང་ངམ། དུས་རྒྱུན་ངས་ཁྱོད་བུད་ཤིང་ལེན་པར་འགྲོར་བཅུག་ན།
ཁྱོད་ཀྱིས་རྐང་དྲུག་ཡན་ཆད་བརྒལ་མི་སྲིད། སྔོན་ཆད་ཁྱོད་ཀྱིས་རང་ཉིད་ཐང་ཆད་པར་
འཛེམ་ནའང་། དེ་རིང་རྦད་དེ་གོ་ལྡོག་པ་ཅི་མ་ཉན། དེ་རིང་ཁྱོད་ཀྱིས་ང་ལ་རེ་ས་ཅི་ཞིག་
ཡོད་དམ། འཁྲབ་སྟོན་རུ་ཁག་དེ་སོང་ཟིན་པ་མ་ཡིན་ནམ།”
“རེད་ཡ། རྨོ་མོ། སོང་ཚར།”
མོས་མཐའ་མཇུག་གི་ཆ་མ་རྐང་གཅིག་དེ་སྒམ་ནང་དུ་ཕོག “ཡ། ད་ནི་ཁྱོད་ཀྱིས་
ངའི་ངག་ལྟར། ཐོག་ཁང་གི་པན་ཅི་ཡོད་སར་སོང་།” མོས་བཤད་རྒྱུར། “ངས་ཟས་ཐུན་
གྱི་དྲིལ་བརྡ་མ་བཏང་གོང་། མི་སུ་ཞིག་གིས་ཀྱང་སྐས་རྐང་ཁ་ནས་ང་ལ་སྐད་འགྲགས་
བཀོལ་བ་ཐོས་མི་འདོད། ཁྱོད་ཀྱིས་གོ་སོང་ངམ།”
“གོ་སོང་། རྨོ་མོ་ལགས།” ལ་སེ་ཐི་ཡིས་དེ་ལྟར་བཤད་རྗེས། ལྕགས་ལྡེམ་གྱི་སྒོ་ལྟག་
ཏུ་ཡལ་བར་གྱུར། ཏི་ཨར་ཞུ་ཡིས་ཆ་མ་རེ་གཉིས་མེ་ཐབ་ཏུ་བསྒོངས་པའི་མུར། སླར་ཡང་
ཨན་འདར་གྱི་འཁྲིས་སུ་ཕྱིན། ཅང་མ་བགོར་བར། མོས་གླུ་དབྱངས་ལེན་མགོ་བརྩམས།
ཁང་བའི་ནང་དྲོད་ཁོལ་ཨེན་ཙམ་འཁྱིལ་བྱུང་། ཏི་ཨར་ཞུ་ཇ་ཁང་དུ་ཕར་འགྲོ་ཚུར་
འོང་སྒོས་ནངས་ཇའི་སྡེབ་ཁ་ཚགས་སུ་ཆུད་པར་བྱས། ཡུད་ཙམ་གྱི་རྗེས་སུ། མོའི་སྐྱི་
ལྤགས་སྟེང་རློན་ནུ་དང་བརླན་གཤེར་གྱི་བཀྲག་མདངས་ཤིག་རྒྱས། དེ་ནི་མོ་དང་ལ་སེ་
ཐི་གཉིས་ཀྱི་ལུས་ཐོག་ཏུ་ཤིང་ཤུན་གྱིས་གོས་པ་ལས་ལྡབ་འགྱུར་གྱིས་མཛེས་སྡུག་ལྡན་
པར་སྣང་། འཆའ་སྒམ་ཡང་སྟེང་གི་གྱང་ངོས་སུ། ཆུ་ཚོད་འཁོར་ལོ་ཞིག་བཀལ་འདུག་
པ་དེས་ཐག་ཐག་གི་སྐད་སྒྲ་འབྱིན་པར་བྱེད། དགོང་མོར་གློག་འོད་འཕྲོས་ན་མ་གཏོགས་
ཆུ་ཚོད་འཁོར་ལོ་དེ་མཐོང་མི་ནུས་ལ། སྐབས་དེ་དུས་ཀྱང་། ཆུ་ཚོད་འཁོར་ལོ་དེར་གབ་
ཚིག་ལྟ་བུའི་ལྗིད་ཤུགས་ལྡན་ཏེ། རྒྱུ་མཚན་ནི་མདའ་རྩེ་གཅིག་ལས་མེད་པས་རེད། ད་ལྟ།
མགྲིན་པ་བསལ་བ་བཞིན་གྱི་སྔོན་འགྲོའི་རྗེས་སུ། ཆུ་ཚོད་འཁོར་ལོ་དེ་ཐེངས་ལྔར་གྲག
“དུས་ཚོད་བརྒྱད་པ་རེད།” ཏི་ཨར་ཞུ་ཡིས་དེ་ལྟར་བཤད། མོས་ལས་མཚམས་
བཞག་ཅིང་། མགོ་བོ་དགྱེ་ནས་ཞིབ་ཏུ་ཉན། ཡིན་ནའང་ཆུ་ཚོད་དང་ཐབ་མེ་གཉིས་
ལས་གཞན། ཐམས་ཅད་ཁ་ཁུ་སིམ་མེར་མཆིས། མོས་ལྕགས་ཐབ་ཀྱི་ཁ་ལེབ་ཕྱེ་བ་དང་།
ལྕགས་སྡེར་ནང་གི་གོ་རེ་བསྲེགས་མར་ལྟ་ཡག་ཅིག་བྱས། དེའི་འཕྲོར་མོས་རྐེད་པ་བསྒུར་
མཚམས་སུ་འགུལ་མེད་ངང་ལུས། རྒྱུ་མཚན་ནི་མི་ཆེ་གེ་མོ་ཞིག་འོག་ཁང་དུ་འབབ་ཀྱིན་
འདུག མོས་གོམ་སྒྲ་ཞིག་ཇ་ཁང་བརྒྱུད་ནས་མཆེད་པ་ཐོས། དེ་ནས་ལྡེམ་སྒོ་ཕྱེ་བ་ན།
སེ་ཐི་ནང་དུ་འཛུལ་འོངས། ཁོའི་རྗེས་སུ་མི་གཟུགས་ཅན་ཞིག་འགྲེང་ཞིང་། མི་དེའི་གྲུབ་
ཆ་མ་ལུས་ཡང་མིན་ན་གྲལ་གཅིག་ཏུ་འདུ་མི་འདོད་པའམ་ཡང་མིན་ན་གཞི་གཅིག་ཏུ་
འབྱར་མི་ནུས་པ་འདྲ། ཡང་གཅིག་བཤད་ན། ལུས་ཕུང་ལྕོགས་བྱེད་ཀྱི་རུས་ཚིགས་ལ་
སྦྱོར་མི་ཐུབ་པའམ་སྦྱོར་མི་སྙམ་པ་དང་མཚུངས། ཁོའི་ཤ་མདངས་ནི་ཐལ་སྐྱ་ཤི་རོ་ནང་
བཞིན་འོད་ཀྲིག་ཀྲིག་ཏུ་སྣང་ལ། ཁ་སྤུ་རྐང་གཅིག་ཀྱང་སྐྱེས་མི་བྲ། དེའི་ཁར་ཁོའི་ལུས་
ཕུང་ཅུང་ཟད་སྐྲངས་ཤིང་སྦོས་པས། འགྲོ་བའི་ཚེ་ན་གོམ་ལག་ཆ་ག་ཡ་སྡེབ་ཏུ་ཤོར་ཏེ།
སྦྱོང་བརྡར་ཐེབས་མྱོང་བའི་དོམ་ཕྲུག་ཅིག་དང་གཉིས་སུ་མེད། ཁོའི་མགོ་སྐྲ་ཕྲ་མོ་ཐར་
ཐོར་དུ་སྐྱེས་པ་ལས། བཀྲག་མདངས་ཧ་ཅང་ཞན། དེ་དག་ལེབ་མོ་བྱས་ནས་དཔྲལ་བའི་
མཚམས་སུ་བཤད་པ་ནི། སྔོན་ཆད་ཀྱི་འདྲ་པར་ཁྲོད་བྱིས་མགོ་བཞག་པ་དང་གཅིག་འདྲ་
རེད། ཁོའི་མིག་འབྲས་ཤིན་ཏུ་དྭངས་ཤིང་། ལུག་མིག་མེ་ཏོག་ལྟར་མི་སེམས་བྲོད་པའི་སྔོ་
ཞད་འདྲེས། ཁོའི་མཆུ་ཏོ་མཐུག་པོ་དེ་ཡར་མར་ལ་བརྫེས་པར་མ་ཟད། ཁ་ཆུ་རེ་གཉིས་
ཐིགས་ཀྱིན་འདུག
“ཁོ་གྲང་ངམ་མི་གྲང་།” ཏི་ཨར་ཞུ་ཡིས་དེ་ལྟར་བཤད། མོས་ཤམ་ལྭའི་སྟེང་ལག་
པ་འབྱིད་ཙམ་འབྱིད་ཙམ་བྱས་རྗེས། ཕར་བསྲིངས་ནས་ཁོའི་ལག་པར་ཡང་ཡང་རེག
“ཁོ་གྲང་གིན་མེད་ཚོད་རེད། ལྡོག་སྟེ་ང་གྲང་ནས་ཤི་ཐལ།” ལ་སེ་ཐི་ཡིས་བཤད་
རྒྱུར། “ལོ་རེ་བཞིན་འདས་ལོག་དུས་ཆེན་དང་ཁེལ་ཚེ་ནམ་ཟླ་འཁྱགས་པར་འགྱུར་
བ་རེད། སྲས་མོ་ཁ་ལའོ་ལིན་གྱིས་གལ་ཏེ་ཁྱོད་ལ་ཆུ་རྒོད་ལྡུག་པའི་དུས་ཚོད་མེད་ཚེ་
གཡུགས་ཞོག་ཟེར།”
“ཨ་ཡ། གནམ་རྒན་མ།” ཏི་ཨར་ཞུ་ཡིས་དེ་ལྟར་བཤད། མོས་རྐུབ་སྟེགས་ཤིག་
ཚུར་དྲུད་དེ། བུད་ཤིང་གི་སྣོད་དང་མེ་ཐབ་གཉིས་ཀྱི་གྲུ་ཟུར་དུ་བཞག མི་གཟུགས་ཅན་
དེ་དྲང་ཐད་དུ་ཕར་སོང་ནས། རྐུབ་སྟེགས་སྟེང་ཙོག “སོང་ལ་ཇ་ཁང་དུ་ལྟོས་དང་། ངས་
ཚ་བསྲོས་དེ་གང་དུ་བཞག་འདུག་གམ།” ཏི་ཨར་ཞུ་ཡིས་དེ་ལྟར་བཤད། ལ་སེ་ཐི་ཇ་
ཁང་དུ་ཕྱིན་ནས་ཚ་བསྲོས་ཀྱི་འགྱིག་ཁུག་ཁྱེར་འོངས་ཤིང་། ཏི་ཨར་ཞུ་ཡིས་དེར་ཆུ་རྒོད་
ལྟེམས་སེར་བླུགས་འཕྲལ། ཕྱིར་ཁོར་སྤྲད། “མྱུར་དུ་སྐྱོལ་ཅིག” མོས་བཤད་རྒྱུར། “དེ་
ནས་ཅེ་སུང་སད་ཡོད་མེད་ལ་ལྟོས་ཤོག ཁོར་ནངས་ཇ་འགྱུ་སོང་ཞེས་ཤོད།”
ལ་སེ་ཐི་བུད་སོང་། པན་ཅི་མེ་ཐབ་ཀྱི་འགྲམ་དུ་ཙོག ཁོ་ལྷོད་ཀྱིག་གེར་མགོ་བོ་
མ་གཏོགས་བྱིངས་གཞན་འཇམ་ཐིང་ངེར་མཆིས། ཁོས་བག་བྲོ་དང་རབ་རིབ་ཀྱི་མིག་
ཟུང་གིས་ཏི་ཨར་ཞུ་གར་འགྲོ་འཚོས་ཤིང་། མགོ་བོ་ལྡེམ་ལྡེམ་བྱས། སྐབས་དེར་ལ་སེ་ཐི་
ཕྱིར་སླེབས།
“ཁོ་མལ་ལས་ལྡངས་འདུག” ཁོས་བཤད་རྒྱུར། “སྲས་མོ་ཁ་ལའོ་ལིན་གྱིས་ཚ་
བསྲོས་དེ་སྒྲོག་ཙེའི་སྟེང་བཞག་པས་ཆོག་ཟེར།” ཁོ་མེ་ཐབ་ཀྱི་སྡུན་ལ་སོང་སྟེ། ལག་ཟུང་
བརྒྱངས་ཤིང་། སྙིམ་པ་བུད་ཤིང་གི་སྣོད་དེར་གཏད། “ཁོའང་ལངས་སོང་།” ཁོས་བཤད་
རྒྱུར། “དེ་རིང་ཁོའི་རྐང་པ་གཉིས་དུས་མཉམ་དུ་སར་བརྡབ་རྒྱུ་ཁོ་ཐག་རེད།”
“ཡང་ཅི་ཞིག་མ་ཉན་ཐལ།” ཏི་ཨར་ཞུ་ཡིས་བཤད་རྒྱུར། “ཁྱོད་ཕར་སོང་ཞིག
ཁྱོད་འདི་ལྟར་ཐབ་ཁུང་ལ་འབྱར་ནས་བསྡད་ན། ངས་ལས་ཀ་ཇི་ལྟར་ལས་ཐུབ།”
“ང་གྲང་ནས་ཤི་ཐལ།” ལ་སེ་ཐི་ཡིས་དེ་ལྟར་བཤད།
“ད་ཅི་ཁྱོད་ས་དོང་དུ་ཡོད་དུས་གྲང་སྲིད་པ་ཤེས་ན་རེད།” ཏི་ཨར་ཞུ་ཡིས་བཤད་
རྒྱུར། “ཅེ་སུང་ལ་ཅི་ཞིག་བྱུང་ངམ།”
“ཁོས་ང་དང་པན་ཅི་གཉིས་ཀྱིས་ཁོའི་སྒེའུ་ཁུང་གི་ཤེལ་སྒོ་བཅག་སོང་ཟེར།"
“དྲལ་སོང་ངམ།” ཏི་ཨར་ཞུ་ཡིས་དེ་ལྟར་བཤད།
“གང་ལྟར་ཁོས་དེ་ལྟར་བཤད་པ་རེད།” ལ་སེ་ཐི་ཡིས་བཤད་རྒྱུར། “ངའི་ཐོག་ལ་
ཉེས་པ་བསྐོན་ཡག་བྱས་སོང་།”
ཁོས་ཉིན་མཚན་མེད་པར་ཁང་སྒོ་དམ་པོར་གཏན་ཡོད། ཁྱོད་ཀྱིས་གླགས་ཇི་ལྟར་རྙེད་དམ།”
“ངས་རྡེའུ་འཕངས་ནས་ཧྲུག་ཧྲུག་ཏུ་བཏང་བ་རེད་ཟེར།” ལ་སེ་ཐི་ཡིས་དེ་ལྟར་བཤད།
“ཁྱོད་ཀྱིས་འཕངས་སམ།”
“ག་ལ་ཡིན།” ལ་སེ་ཐི་ཡིས་དེ་ལྟར་བཤད།
“ཁྱོད་ཀྱིས་ང་ལ་གང་འདོད་དུ་མ་ལབ། བྱིས་ཕྲུག” ཏི་ཨར་ཞུ་ཡིས་དེ་ལྟར་བཤད།
“ངས་དངོས་གནས་དྲང་གནས་འཕངས་མ་མྱོང་།” ལ་སེ་ཐི་ཡིས་བཤད་རྒྱུར།
“རྣར་མི་འགྲོ་ན་ཁྱོད་ཀྱིས་པན་ཅིར་དྲིས་དང་ཆོག ངས་ཐ་ན་སྒེའུ་ཁུང་དེའི་ཕྱོགས་སུ
བལྟས་ཀྱང་མེད།”
“འོ་ན་སུ་ཡིན་ནམ།” ཏི་ཨར་ཞུ་ཡིས་བཤད་རྒྱུར། “ཁོས་འདི་ལྟར་བྱེད་དོན་ནི་རང་
གིས་རང་སྡུག་ལ་གཏད་པ་ཁོ་ན་རེད། དེའི་ཁར་ཁོན་ཏིང་ཡང་གཉིད་ལས་དཀྲོགས།” མོས་
དེ་ལྟར་བཤད་ཞོར་གོ་རེ་བསྲེགས་མ་སྡེར་གང་ལྕགས་ཐབ་ལས་ཕྱིར་བླངས།
“འོ་ལེ།” ལ་སེ་ཐི་ཡིས་བཤད་རྒྱུར། “མི་འདི་དག་ཁྱད་མཚར་རྐྱང་རྐྱང་རེད།
དགའ་འོས་པར་ང་ཁོ་ཚོ་དང་འདྲ་ལེ་མི་འདུག”
“སུ་དང་འདྲ་ལེ་མི་འདུག" ཏི་ཨར་ཞུ་ཡིས་བཤད་རྒྱུར། “ཁྱོད་ཀྱིས་རྣ་བ་བླགས་
ནས་ང་ལ་ཉོན་དང་། ནག་ཕྲུག་ཁྱོད། ཁྱོད་དང་ཁོ་ཚོ་གཅིག་པ་གཅིག་རྐྱང་རེད། ཁྱོད་ཀྱི་
ལུས་སྟེང་དུའང་ཁང་ཕུ་སུང་ཚང་གི་སྨྱོ་ཞད་དེ་འདྲེས་འདུག ཁྱོད་ཀྱིས་དྲང་མོར་ཤོད།
དོན་དུ་ཁྱོད་ཀྱིས་བཅག་གམ་མ་བཅག”
“ངས་དེ་བཅག་ནས་ཕན་ཐོགས་ཅི་ཡོད་དམ།”
“ཁྱོད་ཀྱིས་བསམ་ངན་ཁོག་ལ་བཅངས་ན་ད་དུང་གནས་ལུགས་དགོས་སམ།” ཏི་
ཨར་ཞུ་ཡིས་བཤད་རྒྱུར། “ཁྱོད་ཀྱིས་ཁོར་མཉམ་ཞོག་ལ་སྡོད། ངས་ཟ་མ་སྒྲིག་དུས་ལག་
པ་བསྲེག་ཏུ་མ་འཇུག”
མོ་ཇ་ཁང་དུ་ཕྱིན། ཁོ་ཚོས་མོ་ཕར་འགྲོ་ཚུར་འོང་གི་གོམ་སྒྲ་ཐོས་ཐུབ། ཡུད་ཙམ་གྱི་
རྗེས་སུ་མོ་ཕྱིར་སླེབས་ཤིང་།
ཇ་ཁང་གི་སྒྲོག་ཙེའི་ཐོག་སྡེར་མ་ཞིག་བཞག་པ་དེར། སྨན་
སྣ་ཁ་ཤས་བསྟར། པན་ཅི་ཡིས་མོར་ལྟ་ཞོར་དུ། ཁ་ཆུ་ཐ་ར་ར་འཛར་ཞིང་། སྤྲེལ་སྐད་
འཚབ་འཚུབ་བཏོན།
“འོ། གཅེས་ཕྲུག” མོས་བཤད་རྒྱུར། “འདི་ནི་ཁྱོད་ཀྱི་ནངས་ཇ་ཡིན། ལ་སེ་ཐི།
ཁོའི་ཨོང་སྟེགས་དྲུད་ལ་ཤོག” ལ་སེ་ཐི་ཡིས་ཨོང་སྟེགས་ཚུར་བསྣུར་བར། པན་ཅི་དེར་
ཙོག་ཅིང་། ཧིན་སྒྲ་སྒྲོག་བཞིན་མཆིལ་མ་བར་མེད་དུ་ཟགས། ཏི་ཨར་ཞུ་ཡིས་ཁོའི་སྐེ་ཚིགས་སུ་ལག་ཕྱིས་ཤིག་དཀྲིས་པ་དང་། ལག་ཕྱིས་ཀྱི་སྣེ་མོ་བཟུང་ནས་མཆུ་ཏོ་ཡང་ཡང་
འབྱིད་པར་བྱེད། “ད་རེབ་ཁྱོད་ཀྱིས་ཁོའི་གྱོན་ཆས་རྫོབ་མིན་ལ་བལྟ་ཆོག” མོས་དེ་ལྟར་
བཤད་རྗེས། ལ་སེ་ཐིར་ཁེམ་བུ་ཞིག་བསྟབས།
པན་ཅི་ཡིས་ཧིན་སྐད་འདོན་མཚམས་བཞག ཁོས་རིམ་པ་རིམ་པར་ཁ་ནང་ལ་
བསྲིངས་པའི་ཁེམ་བུར་ཅེར། ཁོར་མཚོན་ན། སྤྲེལ་སྐད་འཚབ་འཚུབ་འདོན་པ་དེ་ཡང་
ཤ་ཁྲག་གདོས་བཅས་ཀྱི་དབང་དུ་ཕྱིན་པ་འདྲ་ལ། བཀྲེས་ལྟོགས་ནི་བརྗོད་མི་བཏུབ་པའི་
ཚོར་བ་ཡན་གར་བ་ཞིག་སྟེ། རང་ཉིད་ལའང་གསལ་ཆ་མི་འདུག ལ་སེ་ཐི་ཡིས་བྱང་
ཆ་ལྡན་ཞིང་ཅི་མི་སྙམ་པའི་ངང་ཁོར་སྙོད་ཅིང་མཆིས། མཚམས་མཚམས་སུ། ཁོའི་རྣམ་
ཤེས་ཀྱང་རང་ཉིད་ཀྱི་ལས་ཀར་བསྒྲིམས་པའི་ཚེ། ཁོས་པན་ཅིར་ཁེམ་བུ་སྟོང་པ་བླུགས་
ཤིང་། པན་ཅི་ཡིས་སྟོང་པའི་ངང་ལ་ཁ་ཟུམ་སྟེ་སྒོག་གེར་མིད། ཡིན་ནའང་། ལ་སེ་ཐི་
རྣམ་གཡེང་དུ་ཤོར་བ་ཧ་ཅང་མངོན་གསལ་རེད། ཁོའི་ཁེམ་བུ་ཐོགས་མེད་པའི་ལག་པ་ཡ་
གཅིག་དེ་རྐུབ་སྟེགས་རྒྱབ་ལོགས་སུ་བརྐྱངས་པའི་མུར། བེམ་རོ་དང་མཚུངས་པའི་ཤིང་
ལེབ་ངོས་སུ་ཚོད་བགམ་དང་ལྡེམ་མྱུར་གྱིས་ཕར་གནོན་ཚུར་གནོན་བྱས་པ་དང་། ཨ་ན་
མ་ན་སྐད་སྒྲ་མེད་ས་ནས་ཐོས་མི་ཐུབ་པའི་རོལ་དབྱངས་ཤིག་འཚོལ་བ་འདྲ། ཐེངས་ཤིག་
ལ། ཁོའི་མཛུབ་མོས་དྲས་ཟིན་པའི་ཤིང་གཅལ་སྟེང་རྙོག་འཛིང་ཆེ་ཞིང་ཐོས་འཛིན་གྱི་
ཡུལ་ལས་འགོངས་པའི་པི་ཝང་ཞིག་དཀྲོལ་ཏེ། ཐ་ན་པན་ཅིར་སྙོད་རྒྱུའང་གཏན་ནས་
བརྗེད། པན་ཅི་ཡིས་སླར་ཡང་ཅ་ཅོ་བསྒྲགས་པ་ན། ཁོ་ད་གཟོད་སྒྱུ་འཕྲུལ་ལྟ་བུའི་རྨི་ལམ་
ལས་སད་བྱུང་།
ཏི་ཨར་ཞུ་ཇ་ཁང་དུ་ཕར་རྒྱུ་ཚུར་འགྲུལ་བྱེད། ཅུང་ཙམ་བགོར་མཚམས། མོས་སྙན་
ཞིང་འཇེབས་པའི་དྲིལ་བརྡ་ཕྲ་མོ་ཞིག་བཏང་བའི་འཕྲོར། ལ་སེ་ཐི་ཡིས་ལྕམ་མོ་ཁང་ཕུ་
སུང་དང་ཅེ་སུང་གཉིས་འོག་ཁང་དུ་འབབ་པའི་ཐྲིག་སྒྲ་ཐོས་པར་གྱུར། ད་དུང་ཅེ་སུང་
གིས་སྐད་ཆ་ཅི་ཞིག་བཤད་ཀྱིན་པའང་རྣ་ལམ་དུ་ལྷུང་། ཁོས་མིག་འབྲས་དཀར་ལོག་
གེར་ཞིབ་ཏུ་ཉན།
“འོ་ལེ། ངས་ཁོ་ཚོས་མ་བཅག་པ་ལོས་ཤེས།” ཅེ་སུང་གིས་བཤད་རྒྱུར། “འོ་ལེ། ང་
ལ་ཁྲིགས་ཁྲིགས་ཡིན། ཡང་མིན་ན་གནམ་གཤིས་ཀྱི་དབང་གིས་གས་ཁ་ཤོར་བར་ཡང་
ལ་ཐང་མེད།”
“དེ་ཇི་ལྟར་ཆག་གྲུམ་དུ་ངས་དངོས་གནས་མི་ཤེས།” ལྕམ་མོ་ཁང་ཕུ་སུང་གིས་
བཤད་རྒྱུར། “ཁྱོད་ཀྱི་ཁང་བར་ཉིན་གང་བོར་སྒོ་ཟྭ་བརྒྱབ་ཡོད། ཁྱོད་ཐེངས་རེར་གྲོང་
རྡལ་དུ་འགྲོ་དུས་ཀྱང་དེ་ལྟར་རེད། གཟའ་ཉི་མར་གཙང་སྦྲ་བྱེད་དུས་མ་གཏོགས། མི་
གཞན་ནང་དུ་འཛུལ་བའི་དཔེ་མེད། ཁྱོད་ཀྱིས་ང་ཁང་མིག་དེར་གཡེང་དོན་མེད་པ་ལོས་
ཤེས། དེ་བཞིན་ངས་མི་སུ་ཞིག་ཀྱང་གནས་དེར་མངགས་ག་ལ་སྲིད།”
“ངས་ཁྱེད་ཀྱིས་བཅག་སོང་ཟེར་བ་མིན།རེད་མ་རེད།” ཅེ་སུང་གིས་དེ་ལྟར་བཤད།
“ང་ཁྱོད་ཀྱི་ཁང་བར་ཁྱོན་ནས་འགྲོ་འདོད་མེད།” ལྕམ་མོ་ཁང་ཕུ་སུང་གིས་བཤད་
རྒྱུར། “ངས་མི་སོ་སོའི་སྒེར་དོན་ལ་བརྩི་འཇོག་བྱེད་པ་ཡིན། གལ་ཏེ་ང་ལ་ལྡེ་མིག་ཡོད་
པའི་དབང་དུ་བཏང་རུང་། ང་ཁྱོད་ཀྱི་མ་ཐེམ་ལའང་སྤོ་འདོད་མེད།”
“ཁོ་ཐག་རེད།” ཅེ་སུང་གིས་བཤད་རྒྱུར། “ཁྱེད་ཀྱི་ལྡེ་མིག་གིས་འབྱེད་མི་ཐུབ་པ་
ངས་ཤེས་ཡོད། དེའི་དོན་དུ། ངས་ད་གཟོད་སྒོ་ཟྭ་བརྗེས་པ་ཡིན། ངས་རྟོགས་འདོད་པ་ནི།
སྒེའུ་ཤེལ་དེ་དོན་དུ་ཇི་ལྟར་བཅག་པ་རེད་དམ།"
“ལ་སེ་ཐི་ཡིས་ཁོ་མིན་ཟེར།” ཏི་ཨར་ཞུ་ཡིས་དེ་ལྟར་བཤད།
“ངས་མ་དྲིས་ཀྱང་ཁོ་མིན་པ་ལོས་མཁྱེན།” ཅེ་སུང་གིས་དེ་ལྟར་བཤད། “ཁོན་
ཏིང་གང་ན་ཡོད།”
“དུས་རྒྱུན་གྱི་གཟའ་ཉི་མར་མོ་གང་དུ་ཡོད་ན། ད་ལྟའང་དེ་གར་ཡོད་པ་རེད།” ཏི་
ཨར་ཞུ་ཡིས་བཤད་རྒྱུར། “ཉིན་འདི་གར་ཁྱོད་མི་འདོད་པའི་དོན་དག་ཅི་ཞིག་དང་ཕྲད་
སོང་ངམ།”
“འོ་ན་བཟང་གི ང་ཚོས་ཁྱིམ་སྲོལ་རྙིང་པ་མ་ལུས་རྩ་མེད་དུ་གཏང་ཆོག” ཅེ་
སུང་གིས་བཤད་རྒྱུར།
“ཐོག་ཁང་ལ་སོང་སྟེ་མོར་ནངས་ཇ་འགྱུ་སོང་ཞེས་བརྡ་རྒྱོབས།”
“ཅེ་སུང་། ད་ནི་ཁྱོད་ཀྱིས་མོར་ཁོང་ཁྲོ་མ་བསླངས།” ཏི་ཨར་ཞུ་ཡིས་བཤད་
རྒྱུར། “ཉིན་རྒྱུན་ཡིན་ན་མོ་དུས་ལྟར་ལངས་ནས་ནངས་ཇ་འཐུང་བ་རེད། ཁ་ལའོ་ལིན་
གྱིས་གཟའ་ཉི་མར་གུ་ཡངས་བྱིན་ཡོད། འདི་ཁྱོད་ཀྱིས་མི་ཤེས་པ་གལ་སྲིད།
“གལ་ཏེ་ང་རང་ངོས་ནས་འཐད་པ་ཡིན་རུང་། ངས་མི་ནག་ཁང་བ་གང་གིས་ངན་
ལང་མ་འདི་ཁོ་ནར་ཞབས་ཞུ་སྒྲུབ་པའི་འགྲོ་སྒོ་གཏོང་མི་ཐུབ།” ཅེ་སུང་གིས་བཤད་
རྒྱུར། “སོང་ལ་མོ་ནངས་ཇ་འཐུང་དུ་བོས་ཤོག”
“སུ་ཞིག་གིས་མོར་ཆེད་དུ་ཞབས་ཞུ་བསྒྲུབ་ཐུབ་ཨང་།” ཏི་ཨར་ཞུ་ཡིས་བཤད་
རྒྱུར། “ངས་མོའི་ཟས་སྐལ་ཚ་སྒམ་དུ་བསྲོས་ཡོད། མོ་ཡོང་ན་”
ངའི་སྐད་ཆ་ཁྱོད་ཀྱིས་གོ་སོང་ངམ།” ཅེ་སུང་གིས་དེ་ལྟར་བཤད།
“གོ་སོང་།” ཏི་ཨར་ཞུ་ཡིས་བཤད་རྒྱུར། “གལ་ཏེ་ཁྱོད་ཁྱིམ་དུ་བསྡད་ཚེ། ངས་
རྣམ་ཀུན་ཁྱོད་ཀྱི་ཁ་ཤོམ་ཐོས་ཀྱིན་ཡོད། ཁོན་ཏིང་དང་ཨ་མར་སྡང་བ་མིན་ན། ལ་སེ་ཐི་
དང་པན་ཅིར་སྡིགས་པ་རེད། སྲས་མོ་ཁ་ལའོ་ལིན། ཁྱོད་ཀྱིས་ཁོ་ཇི་ལྟར་རང་མགོ་རང་
རྒྱལ་ལ་བཏང་བ་ཡིན།
“ཁྱོད་ཀྱིས་ཁོའི་ངག་བཞིན་སྒྲུབས་དང་།” ལྕམ་མོ་ཁང་ཕུ་སུང་གིས་བཤད་
རྒྱུར། “ཁོ་ད་ལྟ་ཁྱིམ་འདིའི་ཁྱིམ་བདག་གཅིག་པུ་ཡིན། ང་ཚོས་ཁོའི་བཀའ་བཀོད་ལ་
མཉན་དགོས། ངས་ཅི་ནུས་ཀྱིས་དེ་ལྟར་སྒྲུབ་པ་ལོས་གསལ། གལ་ཏེ་ངས་བསྒྲུབས་ཐུབ་ན།
ཁྱོད་ཀྱིས་ཀྱང་བྲ་ངེས་རེད།”
“ཁོའི་འབྱུང་བ་རྭ་ལྟར་གྱོང་། བཙུན་ཚུགས་ཀྱིས་ཁོན་ཏིང་བསླང་དགོས་ཟེར།
གནས་ལུགས་ཏིལ་ཙམ་ཡང་མི་འདུག” ཏི་ཨར་ཞུ་ཡིས་བཤད་རྒྱུར། “ཁྱོད་ཀྱིས་ད་དུང་
ཤེལ་སྒོ་དེ་མོས་བཅག་པར་འདོད་ཀྱང་སྲིད།”
“མོས་གཅག་འདོད་ན་ཨེ་གཅོག་མི་གཅོག་མེད།” ཅེ་སུང་གིས་བཤད་རྒྱུར། “ཁྱོད་
རེམ་མར་སོང་། ངའི་ནང་ལྟར་སྒྲུབས།”
མོས་བཅག་པ་བདེན་དུ་ཆུགས་ཀྱང་ངས་མོར་ལེ་ལན་ཅི་ཡང་མི་འདེད།” ཏི་
ཨར་ཞུ་ཡིས་དེ་ལྟར་བཤད་འཕྲལ། སྐས་རྐང་ཕྱོགས་ནས་ཕྱིན། “སུ་ཞིག་གིས་ཁྱོད་ཁྱིམ་
དུ་སླེབས་མ་ཐག་ནས་ཁྱི་ཁ་ལྷབ་ལྷབ་བྱོས་ཟེར་སོང་།”
“ད་མ་བཤད། ཏི་ཨར་ཞུ།” ལྕམ་མོ་ཁང་ཕུ་སུང་གིས་དེ་ལྟར་བཤད། “ཁྱོད་ཡིན་
ནའང་ཆོག ང་ཡིན་ནའང་རུང་། ངེད་གཉིས་ཀར་ཅེ་སུང་ལ་འདི་ལས་ཀན་སྒྲུབས་ཟེར་
བའི་དབང་ཆ་མེད། སྐབས་ལ་ལར་ངས་ཀྱང་ཁོ་ནོར་འདུག་བསམས་མོད། འོན་ཀྱང་ཁྱིམ་
ཚང་སྤྱིའི་དོན་དུ་ང་ཁ་རོག་གེར་མི་འདུག་རང་འདུག་ཡིན། ངས་རང་ཉིད་ཀྱི་ནད་གཞི་
དྲུད་ནས་ཇ་ཁང་དུ་སླེབས་ཐུབ་ཚེ། ཁོན་ཏིང་ཡང་མར་ཇ་ཁང་དུ་བབས་ན་འགྲིག”
ཏི་ཨར་ཞུ་ཁང་སྒོར་ཐོན། ཁོ་ཚོས་མོ་སྐས་རྐང་འགོ་བའི་སྒྲ་ཐོས་པར་གྱུར། མོ་འགོས་
ཤིང་འགོ་བཞིན། དུས་ཡུན་རིང་བོར་མུ་མཐུད་དུ་འགོས།
“ཁྱེད་ཀྱི་ཁོལ་པོ་འདི་ཚང་མ་མི་བསོད་དག་དག་རེད།” ཅེ་སུང་གིས་དེ་ལྟར་
བཤད། ཁོས་ཨ་མ་དང་ཞོར་དུ་རང་ཉིད་ཀྱི་སྡེར་མར་ཡང་ཟ་མ་བཅུས། “ཁྱེད་ཀྱིས་མི་
ཞད་འདྲེས་པའི་ཁོལ་པོ་བཀོལ་མྱོང་ངམ། ངས་བསམ་མ་ཤེས་གོང་ཁྱེད་ཀྱིས་བཀོལ་ཡོད་
ལོས་ཆེ།"
“ངས་ཁོ་ཚོའི་འདོད་ཐོག་ལ་བསྟུན་ཡང་ཅི་སྐྱོན།” ལྕམ་མོ་ཁང་ཕུ་སུང་གིས་
བཤད་རྒྱུར། “དོན་དག་གང་ཡང་ངས་ཁོ་ཚོར་བརྟེན་དགོས། གལ་ཏེ་ངའི་རུས་པ་སྲ་མོ་
ཡིན་རྒྱུ་ན། གནས་བབ་འདི་འདྲ་མིན་པ་ཐག་གིས་ཆོད། ངས་སེམས་བསམ་པའི་གཏིང་
ནས་རང་ཉིད་བདེ་ཞིང་ཐང་འདོད། དེ་ལྟར་ན། ངས་ཁྱིམ་ལས་མ་ལུས་ཁུར་དུ་ཐེག་ནུས།
ཉུང་མཐར་ཡང་ཁྱོད་ཀྱི་ཁུར་བོ་ཇེ་ཡང་ལ་གཏང་ཆོག”
“ད་ལྟ་ཁྱིམ་འདི་ཕག་ཚང་ཞིག་ཏུ་འགྱུར་ལ་ཉེ།” ཅེ་སུང་གིས་བཤད་རྒྱུར། “རེམ་
རེམ། ཏི་ཨར་ཞུ།” ཁོས་སྐད་འགྲགས་བརྒྱབ།
“ཁྱོད་ཀྱིས་ཡང་ང་ལ་ལེ་བདའ་བྱ་རྒྱུ་ཡིན་པ་ངས་ཤེས་ཡོད།” ལྕམ་མོ་ཁང་ཕུ་སུང་
གིས་བཤད་རྒྱུར། “རྒྱུ་མཚན་ནི་ངས་ཁོ་ཚོར་ཆོས་ཁང་ལ་འགྲོ་བར་ཆོག་མཆན་བྱིན་
པ་ཡིན།”
“གང་དུ།” ཅེ་སུང་གིས་བཤད་རྒྱུར། “འོ་ན་འཁྲབ་སྟོན་རུ་ཁག་གི་ཁྱི་སྐྱག་དེ་ཚོ་
ད་དུང་སོང་མེད་དམ།”
“ཆོས་ཁང་ཟེར་བ་ཡིན།” ལྕམ་མོ་ཁང་ཕུ་སུང་གིས་བཤད་རྒྱུར། “དེ་རིང་མི་
ནག་ཚོས་འདས་ལོག་གི་དུས་སྟོན་ཁྱད་པར་བ་ཞིག་སྤེལ་འཆར་རེད། ངས་གཟའ་འཁོར་
གཉིས་ཀྱི་སྔོན་ནས་ཏི་ཨར་ཞུ་ཁོ་ཚོར་གནང་བ་སྤྲད་པ་ཡིན།”
“དེ་ཟེར་ན་ང་ཚོས་དེ་རིང་དྲོས་ཇར་འཁྱགས་ཟས་འཁྱགས་ཆུ་བཏུང་དགོས་
སམ།” ཅེ་སུང་གིས་བཤད་རྒྱུར། “ཐ་ན་རླུང་འགམ་པ་ལས་ཐབས་མི་འདུག”
“འདི་དག་ཚང་མ་ངའི་ནོར་འཁྲུལ་ཡིན།” ལྕམ་མོ་ཁང་ཕུ་སུང་གིས་བཤད་
རྒྱུར། “ཁྱོད་ཀྱིས་ང་ལ་ངན་ཁག་དཀྲི་ངེས་རེད།"
“ཅིའི་ཕྱིར།” ཅེ་སུང་གིས་བཤད་རྒྱུར། “ཡེ་ཤུ་ནི་ཁྱེད་ཀྱིས་འདས་ལོག་བརྒྱབ་པ་
མ་རེད། བདེན་མི་བདེན།”
ཁོ་ཚོས་ཏི་ཨར་ཞུ་ཆེས་མཐའ་མཇུག་གི་སྐས་གདང་འཛེགས་པ་ཐོས། དེའི་འཕྲོས་
སུ་མོ་ཐོག་ཁང་དུ་དལ་བ་དལ་བུར་ནུར་འགྲོས་བྱེད་པའི་སག་སྒྲ་རྣ་ལམ་དུ་གྲག
“ཁོན་ཏིང་།” མོས་དེ་ལྟར་བཤད། འབོད་ཐེངས་དང་པོའི་སྐབས་སུ། ཅེ་སུང་
གིས་གྲི་ཚེབ་ཐང་ལ་བཞག་ཅིང་། ཁོ་དང་ཨ་མ་གཉིས་ཟས་ཅོག་གི་ཁ་གཏད་དུ་ཙོག་སྟེ།
ཚུགས་ཀ་གཅིག་ལྟར་ཕན་ཚུན་ལ་སྒུག་པ་དང་མཚུངས། ཅེ་སུང་གི་གདུག་རྩུབ་དང་སྤྱང་
གྲུང་། ཁམ་མདོག་གི་སྐྲ་ལོ་ལེབ་མོ་ནི་དཔྲལ་བའི་མཚམས་ནས་གཡས་གཡོན་གཉིས་སུ་
འཇིལ་ལིར་གུག་ཅིང་དཔྱངས་པ་དེ། ཟུར་ཟའི་རི་མོའི་ཁྲོད་ཀྱི་ཁྲུང་མ་དང་ཧ་ཅང་འདྲ་
ལ། ཀྲེན་ཤིང་གི་མདོག"ལྟར་སྣང་བའི་མིག་འབྲས་ལ་འཇའ་སྐྱི་ནག་པོས་བསྐོར་བ་དེ་
རྩེད་རྡེའུ་རིལ་མོ་གཉིས་དང་མཚུངས། གཞན་ཡང་། ཨ་མའི་གདུག་རྩུབ་དང་ལབ་ལོབ།
དངུལ་མདོག་གི་སྐྲ་ལོ། མིག་ལྕིབས་ཐུར་དུ་ལུག་པ། མིག་མདངས་ལས་འཚུབ་ཆ་མངོན་
པ། མིག་མཐའ་ནག་པོས་ཁེབས་པ་དེ་ནི། དེར་འདུས་ཐམས་ཅད་མིག་གི་རྒྱལ་མོ་དང་
འཇའ་སྐྱི་ཡིན་པའི་སྣང་བ་འགོག་མེད་དུ་སྟེར།
“ཁོན་ཏིང་།” ཏི་ཨར་ཞུ་ཡིས་བཤད་རྒྱུར། “ཡར་ལོངས་ཤིག གཅེས་ཕྲུག་མ། ཁོ་
ཚོས་ཁྱོད་ལ་ནངས་ཇ་འཐུང་རྒྱུར་སྒུག་འདུག”
“ངས་ཤེལ་སྒོ་དེ་ཇི་ལྟར་བཅག་པ་དངོས་གནས་མི་ཤེས།” ལྕམ་མོ་ཁང་ཕུ་སུང་
གིས་བཤད་རྒྱུར། “ཁྱོད་ཀྱིས་ཁ་སང་བཅག་པ་ཁ་ཚོན་གཅོད་ཐུབ་བམ། ཡང་མིན་ན་དེ་
སྔོན་ནས་བཅག་ཡོད་ཀྱང་སྲིད། མདང་ཕྱི་ནམ་ཟླ་དྲོ་ཞིང་། དེའི་ཁར་སྟེང་གི་དྲ་ཕྱེད་དེ་
ཡིན་པས། སྒེའུ་ཡོལ་གྱིས་གཡོགས་ནས་མ་ཚོར་བ་འདྲ།”
“ངས་ཁྱེད་ལ་ཐེངས་དུ་བཤད་སོང་། ཁ་སང་ཡིན་པ་ཁོ་ཐག་རེད།” ཅེ་སུང་གིས་
བཤད་རྒྱུར། “ཁྱེད་ཀྱི་བསམ་པར་ང་ཐ་ན་རང་ཉིད་ཀྱི་ཁང་བར་ཡང་རྒྱུས་ལོན་མེད་
འདོད་དམ། ཁྱེད་ཀྱི་བསམ་པར་ང་དེ་གར་གཟའ་འཁོར་གཅིག་རིང་ཉལ་ཏེ། ཐ་ན་སྒེའུ་
ཁུང་ངོས་སུ་ལག་པ་བསྲིང་ཆོག་པའི་ཁུང་བུ་ཆེན་པོ་ཞིག” ཁོས་དེ་ལྟར་བཤད་
ཀྱིན་བཤད་ཀྱིན། ངག་སྒོ་རིམ་གྱིས་འགགས་ཤིང་། ཐོས་མི་ཐུབ་པར་གྱུར། མཐར་ཁོས་
མིག་ཧུར་རེར་ཨ་མར་བལྟས་ནས་བསྡད། མཚམས་ཤིག་ལ། ཁོའི་མིག་ཀོང་དུ་ཉམས་ཅི་
ཡང་མི་འདུག་ལ། ཨ་ན་མ་ན་ཁོའི་མིག་ཀོང་གིས་ཀྱང་དབུགས་ཁོག་ལ་བཅུག་པ་འདྲ།
དུས་མཚུངས་སུ། ཁོའི་ཨ་མས་ཀྱང་ཁོར་རྩེ་གཅིག་ཏུ་ཧྲིག་ཅིང་། ངོ་གདོང་དེར་ངལ་དུབ་
དང་གྱོང་པོ། ལབ་ལོབ་དང་གཡོ་སྒྱུའམ་ཡང་ན་རྨོངས་རྟུལ་གྱི་རྣམ་པས་ཡོངས་སུ་ཁེངས།
ཁོ་ཚོ་དེ་ལྟར་ཕན་ཚུན་ཁ་གཏད་དུ་བསྡད་པར། ཐོག་ཁང་གི་ཏི་ཨར་ཞུ་ཡིས་སླར་ཡང་
མགྲིན་པ་བསལ་བྱུང་།
“ཁོན་ཏིང་། ང་ལ་ཀྱལ་ཀ་མ་བྱེད། གཅེས་ཕྲུག་མ། རེམ་མར་ནངས་ཇ་འཐུང་གི་
ཤོག གཅེས་ཕྲུག་མ། ཁོ་ཚོས་ཁྱོད་ལ་སྒུག་ནས་ཡོད།”
“ངས་ཁྱོན་ནས་ཧ་གོ་ཐབས་མི་འདུག” ལྕམ་མོ་ཁང་ཕུ་སུང་གིས་བཤད་རྒྱུར།
“བལྟས་སོང་ན་མི་ཆེ་གེ་མོ་ཞིག་བཙན་ཐབས་སྒོས་ཁང་བ་འདིར་འཛུལ་འདོད་པ་
བཤད་མཚམས་འདིར་སླེབས་ཚེ་ཅེ་སུང་གློ་རྡེག་ཏུ་ཡར་ལྡིང་། ཁོའི་རྐུབ་
འདྲ་སྟེགས་ཁྲོག་སྒྲ་དང་བཅས་ལྟག་གར་འགྱེལ། “ཅི་མ་ཉན་ཐལ་” ལྕམ་མོ་ཁང་ཕུ་
སུང་གིས་དེ་ལྟར་བཤད་ཅིང་། ཧང་སངས་པའི་སྒོ་ནས་ཁོར་ལྟ་དུས། ཁོ་བྲེལ་སྟབས་ཀྱིས་
མོའི་འགྲམ་ཟུར་བརྒྱུད་དེ། གོམ་ཞེང་གཉིས་གསུམ་གྱིས་སྐས་རྐང་ཕྱོགས་སུ་བརྒྱུགས།
དེ་གར་ཁོ་ཏི་ཨར་ཞུ་དང་ཕྲད། ཏི་ཨར་ཞུ་ཡིས་ཁོའི་མུན་ཁྲོད་དུ་བསྐུངས་པའི་ངོ་གདོང་
གསལ་བོར་མ་མཐོང་སྟེ། ཁོར་ཕྱོགས་ནས་བཤད་རྒྱུར།
“མོ་ཁོང་ཁྲོ་ལངས་འདུག ཁྱོད་ཀྱི་ཨ་མས་ད་དུང་མོའི་ཁང་སྒོ་ཕྱེ་མེད་” ཅེ་
སུང་གིས་མོར་ལྟ་ཙམ་ཡང་མི་བྱེད་པར། མོ་བཟུར་ནས་ནང་ཁྱམས་ཀྱི་སྒོ་འགྲམ་ཞིག་ཏུ་
འབྱོར། ཁོས་སྒོ་མ་བརྡུངས་ཤིང་། ཟྭ་རྡོག་ལ་འཇུས་ནས་ཡང་ཡང་བསྐོར། དེའི་འཕྲོར་
ཁོ་དེ་གར་འགྲེངས་ནས་ལུས་པོ་སྔུན་ལ་ཅུང་ཟད་བསྒུར་བ་དང་སྦྲགས། ཆེ་རྒྱུ་ཆུང་རྒྱུ་
མེད་པའི་ཁང་བ་དེའི་ཕ་རོལ་གྱི་སྐད་སྒྲ་ཅི་ཞིག་ལ་ཉན་པ་ལྟར་སྣང་། ཁོས་དངོས་གནས་
སྐད་སྒྲ་ཅི་ཞིག་ཐོས་པར་གྱུར། ཅེ་སུང་གི་བཟོ་ལྟ་ནི་གཞན་ལ་རྣ་བ་གཡོར་མཁན་ཞིག་
ཏུ་བརྫུས་ཏེ། རང་ཉིད་རང་ལ་མགོ་སྐོར་བཏང་བར་མ་ཟད། ད་སོ་མར་ཐོས་པ་ནི་བདེན་
པ་བདེན་དྲང་ཡིན་པར་རློམ། ཅེ་སུང་གི་རྗེས་འབྲངས་སུ། ལྕམ་མོ་ཁང་ཕུ་སུང་གིས་ཐེམ་
སྐས་འཛེག་ཞོར་ཁོའི་མིང་ནས་འབོད་པར་བྱེད། རྗེས་སོར། མོས་ཏི་ཨར་ཞུ་མཐོང་འཕྲལ།
ཁོ་བསྐྱུར་ཏེ་ཏི་ཨར་ཞུ་ཡི་མིང་ནས་བོས།
“ངས་ཁྱོད་ལ་བཤད་མྱོང་། མོས་ད་དུང་སྒོ་ཟྭ་དེ་ཕྱེ་མེད་པ་རེད།” ཏི་ཨར་ཞུ་ཡིས་
དེ་ལྟར་བཤད།
མོས་དེ་ལྟར་བཤད་དུས། ཅེ་སུང་ཕྱིར་འཁོར་ནས་མོའི་མདུན་ཐད་དུ་བརྒྱུགས་ཡོང་།
ཡིན་ནའང་ཁོའི་སྐད་གདངས་ལ་འཇམ་ཤ་འཁྱིལ་ཞིང་ཚོར་བས་ཅི་ཡང་ཟིན་མེད་པར་
མངོན། “མོས་ལྡེ་མིག་བཏགས་ཡོད་དམ།” ཁོས་བཤད་རྒྱུར། “ད་ལྟ་མོའི་ལུས་སྟེང་དུ་ལྡེ་
མིག་ཨེ་ཡོད། ངའི་ནང་དོན་ནི། མོས་ལྡེ་མིག་བཟུང”
“ཏི་ཨར་ཞུ།” ལྕམ་མོ་ཁང་ཕུ་སུང་གིས་སྐས་རྐང་སྟེང་ནས་དེ་ལྟར་སྐད་བརྒྱབ།
“ལྡེ་མིག་ཅི་ཞིག” ཏི་ཨར་ཞུ་ཡིས་བཤད་རྒྱུར། “ཁྱོད་ཀྱིས་ཅིའི་ཕྱིར་"
“ལྡེ་མིག་ཟེར་ནི་ཡ།” ཅེ་སུང་གིས་བཤད་རྒྱུར། “སྒོ་ཀན་འབྱེད་སྤྱད་ཀྱི་ལྡེ་མིག
མོས་དུས་རྒྱུན་ལྡེ་མིག་སྐག་ལ་དཔྱངས་ཡོད་པ་རེད་དམ། ཨ་མ།” སྐབས་དེར་ཁོས་ལྕམ་
མོ་ཁང་ཕུ་སུང་མཐོང་བའི་མུར། སྐས་རྐང་ལས་བབས་ཏེ་མོའི་ཉེ་སར་བཅར། “ལྡེ་མིག་ང་
ལ་སྤྲོད་རོགས།” ཁོས་དེ་ལྟར་བཤད་རྗེས། ལག་པ་ཕར་བསྲིངས་ནས་མོའི་ཉལ་གོས་ནག་
པོ་དེའི་ཁུག་མ་ཁ་ཤས་གློངས། མོས་མི་འདོད་པའི་ཚུལ་གྱིས་ལུས་པོ་གཡས་གཅུ་གཡོན་
གཅུ་བྱས།
“ཅེ་སུང་།” མོས་བཤད་རྒྱུར། “ཅེ་སུང་། ཁྱོད་དང་ཏི་ཨར་ཞུ་གཉིས་ཀྱིས་ང་ཡང་
བསྐྱར་ཉལ་སར་འཕེན་རྒྱུ་ཡིན་ནམ།” མོས་དེ་ལྟར་བཤད་པ་དང་དུས་མཚུངས་སུ་
ཤེད་ཤུགས་ཅི་ཡོད་ཀྱིས་ཁོ་བཀག “ཁྱོད་ཀྱིས་གཟའ་ཉི་མར་ཡང་ང་བདེ་བདེ་འཇགས་
འཇགས་ངང་འདུག་ཏུ་འཇུག་མི་འདོད་དམ།”
“ལྡེ་མིག་གང་དུ་ཡོད།” ཅེ་སུང་གིས་མུ་མཐུད་དུ་མོའི་ཁུག་མ་བྱིངས་ཐམས་ཅད་
བསྔོགས། “ལམ་སང་ང་ལ་བྱིན།” ཁོས་སྔོག་བཞིན་སྒོ་གླེགས་དེར་ཕྱིར་བལྟས་བསློགས་
ཤིང་། ལྡེ་མིག་བླངས་ནས་མ་ཕྱེ་བའི་གོང་དུ་སྒོ་གླེགས་དེ་ག་ཤེད་ཅིག་འཕུར་འགྲོ་བར་
སྐྲག་པ་དང་མཚུངས།
“ཁྱོད་ཤོག་ཡ། ཏི་ཨར་ཞུ།” ལྕམ་མོ་ཁང་ཕུ་སུང་གིས་དེ་ལྟར་བཤད་ཅིང་། ཉལ་
གོས་ལུས་སྟེང་དུ་དམ་པོར་སྦྱར།
“ལྡེ་མིག་ང་ལ་བྱིན་དང་། ཨ་ཡེ་གླེན་མ་ཁྱོད།” ཅེ་སུང་གིས་གློ་རྡེག་ཏུ་སྐད
འགྲགས་བཀོལ། ཁོས་མོའི་ཁུག་མ་ལས་བཙའ་ཆགས་པའི་ལྡེ་མིག་གི་ཕྲེང་བ་ཞིག་
བླངས། ལྡེ་མིག་བརྒྱུས་པའི་ལྕགས་ལོང་དེ་དུས་རབས་དཀྱིལ་མའི་བཙོན་སྲུང་གིས་བེད་
སྤྱད་པ་དང་མཚུངས། དེ་ནས་ཁོ་བར་ཁྱམས་བརྒྱུད་དེ་ཕར་བརྒྱུགས། ཨ་ཡེ་གཉིས་ཀའང་
ཁོའི་རྗེས་སུ་འདེད་ཅི་ཐུབ་བྱས།
“ཁྱོད། ཅེ་སུང་།” ལྕམ་མོ་ཁང་ཕུ་སུང་གིས་བཤད་རྒྱུར། “ཁོས་ལྡེ་མིག་དེ་ངོས་མི་
ཟིན་ཁོ་ཐག་ཡིན།” མོས་བཤད་རྒྱུར། “ངས་ད་བར་དུ་ལྡེ་མིག་འདི་གཞན་ལག་ཏུ་བཞག་
མ་མྱོང་། ཏི་ཨར་ཞུ། དེ་ཁྱོད་ཀྱིས་ལོས་ཤེས།” མོ་ངུ་མགོ་བརྩམས།
“མ་ངུ་།” ཏི་ཨར་ཞུ་ཡིས་བཤད་རྒྱུར། “ཁོས་མོར་ཅི་ཡང་བྱ་མི་སྲིད། ངས་ཁོར་ཅི་
ཡང་བྱར་མི་འཇུག”
“ཡིན་ནའང་གཟའ་ཉི་མའི་ནངས་མོར། ད་དུང་ཡང་ང་རང་ཉིད་ཀྱི་ཁྱིམ་དུ།”
ལྕམ་མོ་ཁང་ཕུ་སུང་གིས་བཤད་རྒྱུར། “ངས་ཡེ་ཤུའི་དད་ལྡན་པའི་ཚད་ཐིག་ལྟར་དཀའ་
སྤྱད་འབད་འབུངས་ངང་ཁྱོད་ཚོ་གསོ་སྐྱོང་བྱས་རྗེས། ངས་ཁྱོད་ལ་བཙལ་ཆོག ཅེ་སུང་།”
མོས་ལག་པ་ཁོའི་ཕྲག་སྟེང་དུ་བཞག་འཕྲལ། ཁོ་དང་ལྡེ་མིག་འཕྲོག་རེས་བྱས། ཡིན་
ནའང་ཁོས་གྲུ་མོ་ཕར་གཡུགས་པ་ཙམ་གྱིས། མོ་ཟུར་ཞིག་ཏུ་བརྒྱངས་ཤིང་།
ཏེ་མོར་གདུག་རྩུབ་ཅན་གྱི་མིག་མདའ་འཕངས། བལྟས་སོང་ན་ཧ་ཅང་ཁོང་ཁྲོ་ལངས་པ་
འདྲ། དེའི་འཕྲོར་ཁོ་སླར་ཡང་སྒོ་གླེགས་དེའི་ཕྱོགས་སུ་འགྲོ་ཞོར། ལྗིད་ཏིག་ཏིག་གི་ལྡེ་
མིག་གི་ཕྲེང་སྐོར་དེ་ལག་ཏུ་ཐོགས།
“ད་མ་ངུ་།” ཏི་ཨར་ཞུ་ཡིས་བཤད་རྒྱུར། “ཝེ། ཅེ་སུང་།”
ཕྱིར་འཁོར་
“མ་བཟང་ཐལ།” ལྕམ་མོ་ཁང་ཕུ་སུང་གིས་དེ་ལྟར་བཤད་ཅིང་། སླར་ཡང་ཤེད་
ཀྱིས་ངུས། “ངས་ལྟས་ངན་སྟོན་རྒྱུ་ཡིན་པ་ཤེས་ཡོད། ཁྱོད་ཡ། ཅེ་སུང་།” མོ་ཅེ་སུང་ལ་
འཐམས། “ང་རང་ཉིད་ཀྱི་ཁྱིམ་དུ། ཁོས་ཐ་ན་ཁང་བའི་ལྡེ་མིག་ཅིག་ཀྱང་བཙལ་དུ་མི་
འཇུག་ཨང་།”
“ཆོག་གི ཆོག་གི” ཏི་ཨར་ཞུ་ཡིས་བཤད་རྒྱུར། “ལྟས་ངན་ཅི་ཞིག་སྟོན་སྲིད་
དམ། ད་དུང་ང་ཡོད་པ་མིན་ནམ། ངས་ནི་ཁོར་ཁོན་ཏིང་གི་བ་སྤུ་ཞིག་ཀྱང་བསྒུལ་ཏུ་མི་
འཇུག ཁོན་ཏིང་།" མོས་སྐད་མགོ་ཇེ་མཐོར་བཏང་སྟེ། “ཁྱོད་སྐྲག་མི་དགོས། གཅེས་
ཕྲུག་དགའ་བོ། ང་འདི་གར་ཡོད།”
སྒོ་ཕྱེ་སོང་། སྒོ་གླེགས་ནང་ཕྱོགས་སུ་འཁོར། ཅེ་སུང་སྒོ་ཁར་ཅུང་ཟད་འགྲེངས་
ཏེ་འགྲོ་ལམ་བཀག དེ་ནས་ཁོ་འགུལ་ཙམ་བྱས་ཏེ་འགྲོ་ལམ་བཏོད། “ནང་དུ་སོང་
ཞིག” ཁོས་དམའ་ཞིང་སྦོམ་པའི་སྐད་ངག་གིས་དེ་ལྟར་བཤད། མོ་གཉིས་ནང་དུ་འཛུལ།
འདི་ནི་གཞོན་ནུ་མ་ཞིག་གི་ཁང་བར་མི་འདྲ་ལ། མི་གཞན་སུ་ཞིག་གི་ཁང་བ་དང་ཡང་
ཁ་ཁར་སྣང་། སྐག་རྫས་དཀྱུས་མའི་རིགས་ཀྱི་དྲི་མ་སྲབ་བུ་དང་། བུད་མེད་ཀྱི་ཉེར་སྤྱད་
ཁ་ཤས། དེ་མིན་སྐྱེས་མ་ཚོའི་སྡོད་ཁང་གི་ཉམས་བཏོད་རུང་འཕལ་ཀ་ཅི་ཡང་མི་འཕྲོད་
པའི་བཀོད་སྒྲིག་བཅས་ཀྱིས། ལྡོག་སྟེ་མོའི་ཉལ་ཁང་ནི་ཕུང་གསུམ་པ་ལྟ་བུ་ཞིག་ཏུ་སྣང་
ལ། གཞན་རྣམས་དུས་ཆད་དུ་འཛོམ་པའི་མི་དྲི་མི་བྲོ་ཞིང་ཁྱད་ཆོས་བོར་བའི་གླ་ཁང་
དང་གཅིག་པ་གཅིག་རྐྱང་རེད། ཡིན་ནའང་མལ་ཁྲི་ལེགས་པར་བལྟབས་འདུག ཐང་
གཅལ་དུ་རྫོབ་དྲི་འཐུལ་བའི་ནང་རྐང་ཞིག་གཡུགས་པ་དེ་ནི་རིན་གོང་ཅི་ཡང་མི་བྲིན་
པའི་དར་སྲིན་གྱི་རིགས་སུ་གཏོགས། ཁ་དོག་གློ་ཁ་དེ་ཡང་ཧ་ཅང་མིག་ལ་མི་རན་པར་
མཐོང་། རྐང་འབོབ་ཡུ་རིང་ཅན་ཞིག་གོས་སྒམ་གྱི་ཕྱེད་ཙམ་ཕྱེ་བའི་འཐེན་སྒམ་ལས་
ཐུར་དུ་སྤྱངས་ཤིང་། སྒེའུ་ཁུང་ཡོངས་སུ་བརྒྱངས་ཤིང་མཆིས། སྒེའུ་ཁུང་ཕྱི་རོལ་ཏུ་སིལ་
སྡོང་ཞིག་ཁང་བ་དང་ཆེས་ཉེ་སར་སྐྱེས་ཡོད་པར། མེ་ཏོག་ཁྲ་ཆིལ་ཆིལ་དུ་བཞད་དེ།
ཡལ་ག་དག་ཁང་བར་གཙུབ་པའི་སག་སག་གི་སྒྲ་བར་མེད་དུ་མཆེད། སྒེའུ་ཁུང་ཕྱི་རོལ་
ནས་ལྡང་འོངས་པའི་མཁའ་རླུང་དེས། སྐྱོ་སྣང་ཟད་མཐའ་མེད་པའི་མེ་ཏོག་གི་དྲི་ཞིམ་དེ་
ཁང་བ་ཧྲིལ་བོར་ཁྱབ་པར་བྱས།
“ལྟོས་དང་།” ཏི་ཨར་ཞུ་ཡིས་བཤད་རྒྱུར། “མོར་སྐྱོན་ཅི་ཡང་མེད་པ་མ་ཡིན་ནམ།”
“སྐྱོན་མེད་དམ།” ལྕམ་མོ་ཁང་ཕུ་སུང་གིས་དེ་ལྟར་བཤད། ཏི་ཨར་ཞུ་མོའི་རྗེས་སུ་
འབྲངས་ཏེ་ཁང་ནང་དུ་འཛུལ་ཅིང་། མོ་འཐེན་ཙམ་འཐེན་ཙམ་བྱས།
“ཁྱེད་མྱུར་དུ་ཕྱིར་ཕེབས་ནས་ཉོལ་དང་།" མོས་བཤད་རྒྱུར། “ངས་སྐར་མ་བཅུའི་
རིང་མོ་བཙལ་ནས་ཡོང་། ”
ལྕམ་མོ་ཁང་ཕུ་སུང་གིས་མོ་ཕར་འཕུད་རྒྱག་བྱས། “རེམ་མར་ཡི་གེ་ཚོལ་དང་།”
མོས་བཤད་རྒྱུར། “སྐབས་དེར་ཁོན་ཏིང་གིས་ཡི་གེ་བྲིས་འདུག”
“འོ་ཡ།” ཏི་ཨར་ཞུ་ཡིས་བཤད་རྒྱུར། “ངས་ཡི་གེ་བཙལ་ཆོག ཁྱེད་ཕྱིར་ཁང་
བར་ཕེབས་དང་།”
“ཁོ་ཚོས་མོར་ཁོན་ཏིང་ཞེས་བཏགས་པ་ནས་བཟུང་། ངས་དོན་དག་འདི་འདྲ་
འབྱུང་བ་དཔགས་ཡོད།” ལྕམ་མོ་ཁང་ཕུ་སུང་གི་དེ་ལྟར་བཤད། མོ་གོས་སྒམ་གྱི་ཉེ་སར་
ཕྱིན་ཏེ། དེའི་ནང་གི་ཅི་འདོད་དུ་སྤུངས་པའི་དངོས་པོ་རེ་རེ་བསློགས་དེར་སྦྱར་ཆུ་
དམ་བེ་གཅིག་དང་སྐག་ཚོས་སྒམ་གཅིག སོ་བཏབ་ནས་ཀར་ཀོར་མང་པོ་ཅན་གྱི་ཞ་
སྨྱུག་གཅིག མགོ་ཆག་པའི་ཁེ་གྲི་གཅིག་བཅས་མཆིས། ཁེ་གྲི་དེ་ཡང་ལྷན་པ་བརྒྱབ་
པའི་མགོ་རས་ཤིག་གི་སྟེང་དུ་བཞག་ཡོད་ཅིང་། མགོ་རས་ལས་སྐག་ཚོས་ཀྱི་དྲི་ཞིམ་ལྡང་
ཞིང་། ཁ་ཆུ་དམར་པོ་ཞིག་ཀྱང་དཔར་འདུག “རེམ་མར་ཡི་གེ་ཚོལ་དང་།” མོས་དེ་
ལྟར་བཤད།
“ངས་འཚོལ་བཞིན་ཡོད།” ཏི་ཨར་ཞུ་ཡིས་བཤད་རྒྱུར། “ཁྱེད་ཕྱིར་ཕེབས་དང་།
ང་དང་ཅེ་སུང་གཉིས་ཀྱིས་བཙལ་ཆོག ཁྱེད་རང་ཉིད་ཀྱི་ཁང་བར་ཕེབས་རོགས།”
“ཅེ་སུང་།” ལྕམ་མོ་ཁང་ཕུ་སུང་གིས་དེ་ལྟར་སྐད་བརྒྱབ། “ཁོ་གང་དུ་ཡོད།” མོ་
སྒོ་ཁར་ཕྱིན། ཏི་ཨར་ཞུ་མོའི་རྗེས་སུ་འབྲངས་ཏེ། བར་ཁྱམས་བརྒྱུད་ནས་ཁང་སྒོ་གཞན་
ཞིག་ཏུ་སླེབས། སྒོ་དེ་གཏན་འདུག “ཅེ་སུང་།” མོས་སྒོ་ཕྱི་ནས་དེ་ལྟར་བོས། ཡིན་ནའང་
ཨ་ལན་ཅི་ཡང་མ་བྱིན། མོས་ཟྭ་རྡོག་དེ་ཡང་ཡང་སྐོར་ཞོར། སླར་ཡང་ཁོའི་མིང་ནས་
སྐད་བཏང་། སྔར་ལྟར་ཨ་ལན་ལྡོན་མཁན་མ་བྱུང་། མ་གཞིར་ཁོས་གྱང་སྒམ་ལས་དངོས་
པོ་ཕྱུང་སྟེ་ལྟག་གར་གཡུག་བཞིན་མཆིས། སྟོད་གཡོགས་དང་ཀོ་ལྷམ། ད་དུང་སྒམ་ཆུང་
ཞིག་ཀྱང་འདུས། དེའི་འཕྲོས་སུ་ཁོས་ཤིང་ལེབ་དྲས་མ་ཞིག་ཕྱིར་བཏོན་ཞིང་སར་བཞག་
རྗེས། སླར་ཡང་གྱང་སྒམ་དུ་འཛུལ་ཏེ། ལྕགས་སྒམ་ཞིག་འུབས་བཏབ་ནས་ཐོན། ཁོས་
ལྕགས་སྒམ་དེ་མལ་ཁྲིའི་སྒང་བཞག་པ་དང་། དེ་གར་འགྲེངས་ནས་གཅུས་ལོག་ཐེབས་
པའི་ལྕགས་ཟྭར་ཞིབ་ཏུ་བལྟས། དུས་མཚུངས་སུ་ཁུག་མ་ལས་ལྡེ་མིག་སྤར་བ་གང་བླངས་
འཕྲལ། དེ་དག་གི་ཁྲོད་ནས་གཅིག་བསལ་པར་གྱུར། ཁོས་བླ་འཁྱམས་པ་ལྟར་ལྡེ་མིག་
དེར་ལག་སྙོབ་བྱེད་ཅིང་། དུས་ཡུན་རིང་བོར་འགྲེངས་ནས། ཟྭ་ཆག་དེར་ཅེར་མཚམས་
སུ། སླར་ཡང་ལྡེ་མིག་གི་ཕྲེང་བ་དེ་ཕྱིར་ཁུག་མར་བཅུག དེ་ནས་སྒམ་ནང་གི་ཅ་ག་མ་
ལུས་མལ་ཁྲིར་བྱོ། ཁོས་སེམས་ཆུང་ནེམ་ཆུང་ངང་ཤོག་ལྷེ་རེ་རེ་བཞིན་སོ་སོར་ཁ་བཀར།
ཐེངས་ཤིག ཤོག་ལྷེ་གཅིག་བླངས་པར་མ་ཟད། ཡང་ཡང་སྤྲུགས། དེའི་འཕྲོར་ཁོས་
ལྕམས་སྒམ་དྲང་ཐད་དུ་བསླངས་ཏེ་ཁ་ལོ་བསྒོར་བ་དང་། དལ་བྲེལ་མེད་པའི་སྒོ་ནས་
ཤོག་ལྷེ་ཕྱིར་སྒམ་ནང་དུ་བཅུག ཁོ་སླར་ཡང་ཧོན་ཐོར་བ་ལྟར་འགུལ་མེད་དུ་འགྲེང་།
ལག་པས་ལྕགས་སྒམ་བཀྱགས་ཤིང་། མགོ་བོ་དང་གར་སྨད་དེ། གཅུས་ལོག་ཐེབས་པའི་
ལྕགས་ཟྭར་ཧྲིག་ནས་བསྡད། ཕྱི་རོལ་ཏུ་བྱ་བྱིའུ་འགས་ཀྱུར་ཀྱུར་སྒྲོག་བཞིན་སྒེའུ་ཁུང་
བརྒྱུད་ནས་འཕུར། དེ་ཚོའི་སྐད་སྒྲ་རླུང་གིས་ཚལ་བར་བཏང་ཞིང་ཕྱོགས་བཞིར་ཐོར།
རླངས་འཁོར་ཞིག་གང་ནས་སླེབས་པ་མི་ཤེས་མོད། དེའི་སྐད་སྒྲའང་རིམ་གྱིས་ཡལ་བར་
གྱུར། ཁོའི་ཨ་མས་སླར་ཡང་སྒོ་ཕྱི་ནས་ཁོ་བོས་ནའང་། ཁོར་རྣམ་འགྱུར་ཅི་ཡང་དབེན།
ཁོས་ཏི་ཨར་ཞུ་ཡིས་ཨ་མ་བསྐྱོར་ནས་བར་ཁྱམས་སུ་བགྲོད་པ་ཐོས། མཚམས་ཤིག་ལ་སྒོ་
གླེགས་ཡ་གཅིག་བརྒྱབ་པའི་སྒྲ་གྲག རྗེས་སོར་ཁོས་ལྕགས་སྒམ་ཕྱིར་དེ་སྔའི་ཁ་མལ་
དུ་བཞག་འཕྲལ། གྱོན་ཆས་རེ་རེ་ནང་དུ་གཡུགས་ཤིང་། འོག་ཁང་དུ་སོང་ནས་ཁ་པར་
བཏང་། ཁོས་ཉན་སྦུག་རྣ་རྩར་གཏད་ནས་སྒུག་སྡོད་དུས། ཏི་ཨར་ཞུ་ཡང་འོག་ཁང་དུ་
སླེབས། མོས་ཁོར་ལྟ་ཙམ་བྱེད་པ་ལས་གོམ་མཚམས་མ་བཞག་པར་མུ་མཐུད་དུ་སྐྱོད།
ཁ་པར་འཕྲོད་སོང་། “ང་ནི་ཅེ་སུང་ཁང་ཕུ་སུང་ཡིན།” ཁོའི་སྐད་གདངས་འགགས་
ཤིང་རྣ་བར་གཟན། ཁོས་ཡང་བསྐྱར་ཐེངས་ཤིག་བཤད། “ང་ནི་ཅེ་སུང་ཁང་ཕུ་སུང་
ཡིན།” ཁོས་རང་ཉིད་ཀྱི་སྐད་གདངས་ལ་ཚོད་འཛིན་ཅི་ནུས་སྒོས། “རླངས་འཁོར་ཞིག་
དང་ཉེན་རྟོག་གཞོན་པ་ཞིག་གྲ་སྒྲིག་བྱོས་དང་། གལ་ཏེ་ཁྱོད་ལ་ཁོམ་པ་མེད་ན། སྐར་མ་
བཅུའི་ནང་ང་དེ་གར་བསླེབ་ངེས་ཁྱོད་ཀྱིས་དོན་དག་ཅི་ཞིག་རེད་ཟེར་རམ
འཕྲོག་བཅོམ་རེད། ངའི་ཁྱིམ་དུ། ངས་སུ་ཡིན་པ་ཤེས་རེད། འཕྲོག་བཅོམ་རེད།
རིངས་མོར་རླངས་འཁོར་གྲ་སྒྲིག་བྱོས་ཅི་ཟེར། འོ་ན་ཁྱོད་ནི་སྲིད་གཞུང་གི་གླ་
ཕོགས་ལེན་པའི་ཁྲིམས་བསྟར་པ་ཞིག་མིན་ནམ་ཆོག་གི ང་སྐར་མ་ལྔའི་འཕྲོ་ནས་
ཡོང་། རླངས་འཁོར་གྲ་སྒྲིག་བྱས་ཏེ་མྱུར་དུ་ལམ་ལ་ཆས་ཆོག་པར་ཞུ། གལ་ཏེ་ཁྱོད་ཀྱིས་
མི་སྒྲུབ་ན། ངས་ཁུལ་དཔོན་ལ་གཏུག་རྒྱུ་ཡིན།”
ཁོས་ཉན་སྦུག་ཕེག་སྒྲ་དང་བཅས་གཡུགས་རྗེས། ཇ་ཁང་བརྒྱུད་ནས་ཕྱིན། ཟས་
ཅོག་སྟེང་ཐུར་སུག་ཙམ་ཡང་མ་འགུལ་བའི་ནངས་ཇ་དེ་འཁྱགས་པར་གྱུར་འདུག ཁོ་
སླར་ཡང་ཇ་ཁང་དུ་འཛུལ། ཏི་ཨར་ཞུ་ཡིས་ཚ་བསྲོས་དེར་ཆུ་ཁོལ་ལྡུག་བཞིན་མཆིས།
པན་ཅི་ཁུ་སིམ་མེར་ཅི་བྱ་གཏོལ་བྲལ་དུ་ལུས། ཁོའི་འགྲམ་དུ། ལ་སེ་ཐི་ནི་རྣམ་རིག་གྲུང་
ཞིང་ཉེན་ཚབས་ཀྱིས་བསྐོར་བའི་ཁྱི་ལྡོམ་ཆུང་ཆུང་ཞིག་དང་མཚུངས། ལ་སེ་ཐི་ཡིས་ཅི་
ཞིག་ཟ་བ་མི་ཤེས། ཅེ་སུང་ཇ་ཁང་བརྟོལ་ནས་མདུན་ཕྱོགས་སུ་དེངས།
“ཁྱོད་ཀྱིས་ནངས་ཇ་ཏི་ག་ཙམ་ཡང་མི་འཐུང་ངམ།” ཏི་ཨར་ཞུ་ཡིས་དེ་ལྟར་
བཤད་ཀྱང་། ཁོས་ཁ་ཡ་ཅི་ཡང་མ་བྱས། “ཉུང་ཙམ་ཐུངས་དང་། ཅེ་སུང་།” ཁོས་མུ་
མཐུད་དུ་མདུན་ཕྱོགས་སྙེག ལྷས་རར་གཏད་པའི་སྒོ་དེ་ཁོ་སོང་རྗེས་སུ་ཁྲོག་སྒྲ་དང་
བཅས་གཏན། ལ་སེ་ཐི་ཡར་ལངས་ནས་སྒེའུ་ཁུང་གི་ཉེ་སར་བཅར་ཏེ་ཕྱི་རོལ་ཏུ་བལྟས།
“ཨ།” ཁོས་བཤད་རྒྱུར། “ཐོག་ཁང་དུ་ཅི་ཞིག་བྱུང་སོང་། ཁོས་སྲས་མོ་ཁོན་ཏིང་
ལ་གཅར་རྡུང་བྱས་པ་རེད་དམ།”
“ཁྱོད་ཀྱི་ཁྱི་ཁ་ཚུམས།” ཏི་ཨར་ཞུ་ཡིས་བཤད་རྒྱུར། “སྐབས་འདིར་ཁྱོད་ཀྱིས་
པན་ཅིར་ཕོག་ཐུག་བཏང་སྟེ་ཨག་སྐད་བརྒྱབ་ཚེ། ངས་ཁྱོད་ཀྱི་ཀླད་ཞོ་མི་དཀྲུགས་པའི་
ངེས་པ་མེད། ཁྱོད་ཀྱིས་ཁོར་བྱམས་བྱམས་གྱིས། ང་མི་འགྱང་བར་ཕྱིར་ཡོང་། གོ་སོང་
ངམ།” མོས་ཚ་བསྲོས་ཀྱི་ཁ་ལེབ་དམ་པོར་དཀྲིས་རྗེས་ཕར་སོང་། ཁོ་ཚོས་མོ་ཐོག་ཁང་དུ་
འགོ་བའི་སྒྲ་ཐོས་ཤིང་། དེ་ནས་ཅེ་སུང་གིས་རླངས་འཁོར་བསྐོར་ཏེ་ཁང་བ་བརྒྱུད་པའི་
སྒྲ་རྣ་ལམ་དུ་གྲག དེའི་ཕྱིས་སུ། ཚ་དེམ་གྱི་སིར་སྒྲ་དང་ཆུ་ཚོད་ཀྱི་ཐག་སྒྲ་ལས་གཞན།
ཁང་བ་ཧྲིལ་བོ་འཇམ་ཅག་གེར་གནས།
ངས་ཅི་ཞིག་བྱུང་བ་ཤེས་སོང་། མི་བདེན་ན་རྒྱལ་བསྐུག་ཀྱང་ཆོག” ལ་སེ་ཐི་
ཡིས་བཤད་རྒྱུར། “ཁོས་མོར་གཅར་རྡུང་བྱས་པ་ཤ་སྟག་རེད། ཁོས་མོར་གཅར་རྡུང་བྱས་
ནས་མགོ་བོ་རྨས་པས། ད་ལྟ་སྨན་པ་གདན་འདྲེན་དུ་ཕྱིན། འདི་དག་མངོན་གསལ་མ་
ཡིན་ནམ།” ཆུ་ཚོད་ཐག་ཐག་ངང་གྲག་ཅིང་། གཟི་བྱིན་དང་བརྟན་བརླིང་གི་ཚན་ཁ་
འབར། མ་གཞིར་འདི་ནི་ཁང་ཆེན་གོག་པོ་འདིའི་ཟུངས་ཟད་ཀྱི་ཁྲག་རྩ་ཡིན་ཡང་སྲིད།
ཅུང་ཙམ་བགོར་མཚམས་སུ། ཆུ་ཚོད་ཀྱིས་ཏིང་ལིང་ལིང་སྒོས་མགྲིན་པ་བསལ་ཏེ། དྲུག་
པར་སོན་པའི་དྲིལ་བུ་བསྒྲགས། པན་ཅི་ཡིས་མགོ་བོ་དགྱེ་ནས་མིག་ཞགས་ཐེངས་གཅིག་
འཕངས་པའི་མུར། སྒེའུ་ཁུང་ཉེ་འགྲམ་གྱི་ལ་སེ་ཐི་ཡི་མདེའུ་ལྟ་བུའི་ཀླད་གཟུགས་ལ་
ཅེར། ཁོས་སླར་ཡང་མགོ་བོ་ཡོ་ཙམ་ཡོ་ཙམ་བྱས་ཤིང་། ཁ་ཆུ་བར་མེད་དུ་འཛག ཁོས་
ཡང་བསྐྱར་ཨག་སྐད་བཏོན།
“གླེན་རྒན། ཁ་རོག་ལ་སྡོད།”ལ་སེ་ཐི་ཡིས་ཁ་ཕྱིར་མི་འཁོར་བར་དེ་ལྟར་བཤད།
བལྟས་སོང་ན་དེ་རིང་ང་ཚོ་ཆོས་ཁང་དུ་འགྲོ་ཐུབ་རྒྱུ་མ་རེད།” ཡིན་ནའང་པན་ཅི་
ཡིས་སྐད་ཤུགས་ཆུང་ངུས་ཧིན་ཧིན་གྱི་སྐད་བརྒྱབ། ཁོ་རྐུབ་སྟེགས་སྟེང་ཙོག་སྟེ། ཆེ་ཞིང་
སྙི་བའི་ལག་པ་དེ་པུས་མོ་གཉིས་ཀྱི་བར་དུ་ལྷོད་ལྷོད་ངང་སྤྱངས། གློ་བུར་དུ། ཁོ་ངུས་
བྱུང་། དེ་ནི་ཚོར་བས་མ་ཟིན་པའི་མཚམས་ཚིགས་བྲལ་བའི་ཀུ་ཅོ་རིགས་ཤིག་ཏུ་སྣང་།
“འུར་མ་རྒྱག” ལ་སེ་ཐི་ཕྱིར་འཁོར་ནས་ལག་པ་ཡར་ལ་ཕྱར། “ངས་ཁྱོད་ལ་གཞུ་
དགོས་པ་རེད་དམ།” ཡིན་ནའང་པན་ཅི་ཡིས་ཁོར་ལྟ་རྐྱང་བྱེད་པ་ལས་ཅི་ཡང་མི་ཟེར་
ལ། དབུགས་ཐེངས་རེར་ཕྱུང་ཚེ་དལ་བྲེལ་མེད་པའི་སྒོ་ནས་ཧིན་སྒྲ་ཐེངས་རེ་བསྒྲགས།
ལ་སེ་ཐི་ཕར་སོང་ནས་ཁོ་ཡང་ཡང་སྒུལ། “ཁྱོད་ལམ་སང་ཁ་རོག་ལ་སྡོད།” ཁོས་དེ་ལྟར་
སྐད་བརྒྱབ། “འདིར་ཤོག” ཁོས་པན་ཅིར་འཇུས་ཏེ་རྐུབ་སྟེགས་ལས་ཡར་བརྩེངས་ཤིང་།
རྐུབ་སྟེགས་དྲུད་ནས་མེ་ཐབ་ཀྱི་འགྲམ་དུ་ཕྱིན། དེར་མེ་ཐབ་ཀྱི་ཁ་ལེབ་ཕྱེ་རྗེས། པན་ཅི་
རྐུབ་སྟེགས་སྟེང་འཕུད་རྒྱག་བྱས། པན་ཅི་མར་ཙོག་པ་དང་འབྲེལ། རྒྱ་སེ་མདོག་ལྡན་གྱི་
ཐང་ཁུང་དུ་ཅེར། ད་ནི་ཁོས་ཨག་སྐད་འདེབས་མཚམས་བཞག དེ་ནས་སླར་ཡང་ཆུ་
ཚོད་ཀྱི་ཐག་སྒྲ་དང་། ཏི་ཨར་ཞུ་དལ་བ་དལ་བུར་སྐས་རྐང་ལས་འབབ་པའི་ཐྲིག་སྒྲ་ཐོས།
མོ་ཇ་ཁང་དུ་འཛུལ་བ་ན། ཁོས་སླར་ཡང་ཧིན་ཧིན་ཟེར་གྱིན་སྐད་མགོ་ཇེ་མཐོར་བཏང་།
“ཁྱོད་ཀྱིས་ཡང་ཁོར་ཅི་ཞིག་བྱས་སོང་།” ཏི་ཨར་ཞུ་ཡིས་བཤད་རྒྱུར། “ཁྱོད་
ཀྱིས་ནམ་ཞིག་བྱེད་ན་མི་ཆོག ཏག་ཏག་ལ་དེ་རིང་ཞོགས་པར་ཁོའི་སེམས་པ་དཀྲུགས་
དགོས་སམ།"
“ངས་བ་སྤུ་ཉག་གཅིག་ཀྱང་མ་བསྒུལ་ཡ།” ལ་སེ་ཐི་ཡིས་བཤད་རྒྱུར། “ཡིན་
རྒྱུ་ནི་སྐུ་ཞབས་ཅེ་སུང་གིས་ཁོར་སྐྲག་ཕུད་པ་རེད། ཁོས་མོ་བསད་སོང་ངམ། བདེན་
མི་བདེན།”
“ད་མ་ངུ་། པན་ཅི།” ཏི་ཨར་ཞུ་ཡིས་དེ་ལྟར་བཤད་པ་ན། པན་ཅི་ཡིས་ཀྱང་ངུ་
མཚམས་བཞག མོ་སྒེའུ་ཁུང་ཁར་སོང་སྟེ། ཕྱི་རོལ་ཏུ་བལྟས། “ཆར་བ་དབབ་སྲིད་
དམ།” མོས་དེ་ལྟར་བཤད།
“དབབ་རྒྱུ་མ་རེད། རྨོ་མོ།” ལ་སེ་ཐི་ཡིས་བཤད་རྒྱུར། “སྔ་མོ་ནས་འབབ་མཚམས་
ཆད་སོང་།”
“འོ་ན་ཁྱོད་གཉིས་སྒོར་སོང་ནས་ཏབ་ཅིག་ལ་སྡོད་དང་།" མོས་བཤད་རྒྱུར། “ངས་
ད་སོ་མར་སྲས་མོ་ཁ་ལའོ་ལིན་ལྷོད་ལ་འབབ་ཏུ་བཅུག་པ་ཡིན།”
“ང་ཚོ་ཆོས་ཁང་དུ་འགྲོའམ།” ལ་སེ་ཐི་ཡིས་དེ་ལྟར་བཤད།
“སྐབས་དེར་ངས་ཁྱོད་ལ་བཤད། ངས་མ་བོས་ཚེ་ཁྱོད་ཀྱིས་ཁོ་ཕྱིར་འཁྲིད་མ་ཡོང་།”
ང་ཚོ་ཕྱུགས་ར་ཡོད་སར་འགྲོ་ཆོག་གམ།” ལ་སེ་ཐི་ཡིས་དེ་ལྟར་བཤད།
“ལོས་ཆོག གང་ལྟར་ཐབས་ཤེས་གང་ཡོད་ཀྱིས་ཁོ་ཕྱིར་ཡོང་གི་མ་འཇུག ངས་
སྲོན་ཐབས་མི་འདུག”
“འོ་ཡ། རྨོ་མོ་ལགས།” ལ་སེ་ཐི་ཡིས་བཤད་རྒྱུར། “རྨོ་མོ། སྐུ་ཞབས་ཅེ་སུང་གང་
དུ་ཕྱིན་པ་རེད།”
“ཁྱོད་ཀྱིས་མགོ་མི་ཆུད་སར་ལུས་མ་བཙངས། རེད་མ་རེད།” ཏི་ཨར་ཞུ་ཡིས་དེ་
ལྟར་བཤད་པ་དང་སྦྲགས། སྒྲོག་ཙེར་བདག་བྱེད་མགོ་ཚུགས། “འུར་མ་རྒྱག པན་ཅི། ལ་
སེ་ཐི་ཡིས་ཁྱོད་བརྩེ་རུ་འཁྲིད་རྒྱུ་རེད།”
“ཁོས་དོན་དུ་མོར་ཅི་ཞིག་བྱས་པ་རེད། རྨོ་མོ།” ལ་སེ་ཐི་ཡིས་དེ་ལྟར་བཤད།
“ཅི་ཡང་བྱས་མེད། ཁྱོད་གཉིས་མྱུར་དུ་སྒོར་སོང་ཞིག”
“མོ་ཁྱིམ་དུ་མེད་པ་ཐག་ཆོད་རེད། ངས་འདི་ལྟར་བཤད་ཕོད།” ལ་སེ་ཐི་ཡིས་དེ་
ལྟར་བཤད།
ཏི་ཨར་ཞུ་ཡིས་ཁོར་ཅེར་ནས་བསྡད། “ཁྱོད་ཀྱིས་མོ་ཁྱིམ་དུ་མེད་པ་ཇི་ལྟར་
ཤེས་སམ།”
“མདང་དགོང་ང་དང་པན་ཅི་གཉིས་ཀས་མོ་སྒེའུ་ཁུང་འཛུལ་ནས་སྒོར་འགྲོ་བ་
མཐོང་། མི་བདེན་ནམ། པན་ཅི། ”
“ཁྱོད་ཀྱིས་དངོས་གནས་མཐོང་ངམ།” ཏི་ཨར་ཞུ་ཡིས་དེ་ལྟར་བཤད་པ་དང་།
ནན་ཏུར་གྱིས་ཁོའི་རྣམ་འགྱུར་ལ་བརྟགས།
“ང་ཚོས་དགོང་མ་རེ་རེར་མོ་འགོ་བ་མཐོང་།” ལ་སེ་ཐི་ཡིས་བཤད་རྒྱུར། “ལི་
སྡོང་དེར་བརྟེན་ནས་མར་འབབ་པ་རེད།”
“ནག་ཕྲུག་ཁྱོད། ཁྱོད་ཀྱིས་ང་ལ་སྐྱག་རྫུན་མ་ལབ།” ཏི་ཨར་ཞུ་ཡིས་དེ་ལྟར་བཤད།
“ངས་ཁྱོད་ལ་སྐྱག་རྫུན་ལབ་པ་མིན། བདེན་མི་བདེན་ཁྱོད་ཀྱིས་པན་ཅིར་དྲིས་
དང་ཁ་གསལ་འོང་།”
“ ཁྱོད་ཀྱིས་སྔོན་ཆད་ཅིའི་ཕྱིར་ཚིག་གཅིག་ཀྱང་མི་འཁྲོལ་ལམ། ཨ།”
“དེ་ང་ལ་འབྲེལ་བ་ཅི་ཡང་མེད།” ལ་སེ་ཐི་ཡིས་བཤད་རྒྱུར། “ང་མི་དཀར་གྱི་
དོན་དག་ཉག་ཉོག་ཁྲོད་བསྲེ་འདོད་མེད། འགྲོ། པན་ཅི། ང་ཚོ་སྒོ་ཕྱིར་བརྩེ་རུ་འགྲོ།”
ཁོ་ཚོ་སྒོ་ཕྱིར་ཆས། ཏི་ཨར་ཞུ་སྒྲོག་ཙེའི་འགྲམ་དུ་ཡུད་ཙམ་རིང་འགྲེངས་རྗེས།
ཇ་ཁང་ལས་བུད་ཅིང་། ཟས་ཅོག་ལ་གད་བདར་བྱས་འཕྲལ། རང་ཉིད་ཀྱིས་ནངས་ཇ་
འཐུངས། དེ་ནས་ཇ་ཁང་ལ་གཙང་སྦྲ་གང་ལེགས་བགྱིས། དེ་ནས་པང་ཁེབས་ཕུད་ཅིང་
གྱང་ངོས་སུ་བཀལ། དེ་ནས་སྐས་རྐང་ཁར་ཕྱིན་ཏེ། རྣ་བ་བླག་ཅིང་ཉན། ཐོག་ཁང་དབེན་
འཇགས་སེར་གནས། མོས་དམག་ལྭ་གྱོན་པ་དང་ཞྭ་མོ་གོན་པའི་མུར། ལྷས་ར་བརྒྱུད་དེ་
རང་ཉིད་ཀྱི་ཁང་ཆུང་བསྙེགས།
ཆར་བ་འབབ་མཚམས་ཆད། བསིལ་རླུང་འཇམ་པོ་ཞིག་ཤར་ལྷོའི་ཕྱོགས་ནས་ལྡང་
བས། ནམ་མཁའི་མཐོངས་སུ་སྔོ་ཐིག་མང་པོས་ཁེངས། གྲོང་རྡལ་གྱི་ལྗོན་རྩེ་དང་ཁང་
ཀླད། རྒྱ་ཕིབས་བཅས་འགྲིམས་པའི་ཚེ། ཉི་འོད་རི་ཕྲན་གྱི་སྒང་དུ་གསེག་ཉལ་བྱེད་པ་
མཐོང་ཐུབ་ཅིང་། དེ་ཡང་ཐལ་མདོག་གི་རས་ཡུག་ཅིག་དང་མཚུངས་པར་རིམ་བཞིན་མི་
སྣང་བར་གྱུར། རླུང་ཁྲོད་དུ་ཅོང་སྒྲ་ཞིག་གྲག་པ་ན། གཞན་རྣམས་ཀྱང་གཉིད་ལས་སད་
པ་ལྟར། གཅིག་འཕྲོ་གཅིག་གིས་མཐུད་ཅིང་གང་སར་མཆེད།
ཁང་ཆུང་གི་སྒོ་ཕྱེ་བྱུང་། ཏི་ཨར་ཞུ་ཁང་ཆུང་དེའི་སྒོ་ཁར་མངོན། རེབ་འདིར་མོས་
སླར་ཡང་སྨུག་མདོག་གི་ཤམ་ལྭ་ཤུར་མོ་ཅན་དེ་གྱོན་ཞིང་། ཁམ་མདོག་གི་ཕྲག་ཁེབས་
དེ་གཡོགས་ཡོད་པའི་ཁར། གྲུ་མོའི་མཚམས་སུ་སླེབས་པའི་ལག་ཤུབས་འབག་བཙོག་
ཅིག་ཀྱང་གོན་འདུག ཡིན་ནའང་མགོ་རས་ཕྱིས་པར་སྣང་། མོ་ར་སྐོར་དུ་ཕྱིན་ཏེ། ལ་
སེ་ཐི་བོས། ཅུང་ཙམ་བསྒུགས་རྗེས། མོ་ཁང་ཆེན་གྱི་སྒོ་འགྲམ་བརྒྱུད། དཀྱོགས་ཤིག་སྤྲད་
ནས་ས་དོང་གི་སྒོ་ཁར་འབྱོར། མོ་གྱང་རྩར་འབྱར་ཏེ་ཁང་བའི་ནང་རོལ་ཏུ་བལྟས་པའི་
ཚེ། པན་ཅི་སྐས་ཐེམ་དུ་བསྡད་ཡོད་པ་མཐོང་། ཁོའི་སྔུན་ཕྱོགས་སུ། ལ་སེ་ཐི་བརླན་ཞིང་
གཤེར་བའི་ས་སྟེང་དུ་ཀུམ་ཙོག་བྱས་ཐོག ལག་པ་གཡོན་པས་སོག་ལེ་ཞིག་ཐོགས་པ་
དང་། ལག་པས་མནན་དྲགས་པའི་དབང་གིས་སོག་ལེ་ཁ་ཨེན་ཙམ་འཁྱོགས་ཤིང་གུག
དེ་བས་ཁོས་ཤིང་གཏུན་ཞིག་ཕྱར་ཏེ་སོག་ལེ་ཁ་སྙོམ་བཞིན་མཆིས། ཤིང་གཏུན་དེ་ནི་ཏི་
ཨར་ཞུ་ཡིས་གོར་བསྲེགས་བརྡལ་སྤྱད་རེད། ཕལ་ཆེར་ལོ་ངོ་སུམ་ཅུ་ལྷག་གི་ལོ་རྒྱུས་ལྡན།
རྡུང་ཐེངས་རེར། སོག་ལེ་ཁ་ཡིས་ནུས་མེད་ཟུངས་ཟད་སྒོས་འདར་སྐད་ལྷང་ལྷང་བསྒྲགས་
པའི་མུར། སླར་ཡང་ཁ་ཁུ་སིམ་མེ་དང་ཤི་མ་གསོན་དུ་ལུས། ད་ལྟ་སོག་ལེ་ཁ་དེ་ལ་སེ་ཐི་
ཡི་ལག་ངར་དང་ཐང་གཅལ་གཉིས་བར་དུ་ཚེས་རིས་ཀྱི་དབྱིབས་སུ་གྲུབ་ཅིང་། དབེན་
ཐིང་ཐིང་དང་སྒམ་མདོག་ཁ་བོའི་ངང་གྲོད་པ་འབུར་དུ་བཅུག
“མི་དེས་ཀྱང་འདི་ལྟར་བྱེད་པ་རེད།” ལ་སེ་ཐི་ཡིས་བཤད་རྒྱུར། “འོན་ཀྱང་ངས་
ཅ་ག་འོས་འཚམ་ཞིག་མ་སོན་པས་རྡུང་ཐུབ་མ་སོང་།"
“ ཨ་ལེ། མ་གཞིར་ཁྱོད་ཀྱིས་འདི་གར་བྱ་བ་འདི་འདྲ་སྒྲུབ་ཀྱིན་ཡོད་དམ།” ཏི་ཨར་
ཞུ་ཡིས་བཤད་རྒྱུར། “ཤིང་གཏུན་དེ་རེམ་མར་ང་ལ་ཕྱིར་སྤྲོད་ཅིག”
“ངས་དེར་སེར་ཀ་ཙམ་ཡང་བཏོད་མེད།” ལ་སེ་ཐི་ཡིས་དེ་ལྟར་བཤད།
“ང་ལ་བྱིན།” ཏི་ཨར་ཞུ་ཡིས་བཤད་རྒྱུར། “སོག་ལེ་དེ་ཁྱོད་ཀྱིས་གང་ནས་ཁྱེར་
འོངས་ན་ཕྱིར་དེ་གར་ཞོག་ཅིག”
ཁོས་སོག་ལེ་ཐང་ལ་བཞག་པ་དང་། ཤིང་གཏུན་ཆུང་ཆུང་དེ་མོར་བསྟབས། སྐབས་
དེར་པན་ཅི་ངུས་བྱུང་། རེ་ཆད་དང་འཛེམ་མེད་ངང་ངུས་བྱུང་། དེ་ནི་ཅི་ཡང་མ་རེད་
དེ། སྐད་སྒྲའི་བྱེ་བྲག་པ་ཁོ་ནར་ཟད། སྐྱོ་གདུང་གི་ཉེས་མེད་ཀྱི་སྐད་སྒྲ་འདི་ནི་གནའ་
བསྐལ་པ་ཆགས་པ་ནས་བཟུང་འཇིག་རྟེན་གྱི་ཡུལ་གྲུ་འདིར་གནས་ཤིང་། རྒྱུ་སྐར་
དང་རྒྱུ་སྐར་ཕྲད་པའི་སྐད་ཅིག་མར་གཟུགས་ཅན་དེ་ཉིད་དབྱངས་སུ་གྲུབ་པར་མངོན།
“ཁྱོད་ཀྱིས་ཁོར་ཉོན་དང་།” ལ་སེ་ཐི་ཡིས་བཤད་རྒྱུར། “ཁྱེད་ཀྱིས་ངེད་གཉིས་སྒོ་
ཕྱིར་བརྩེ་རུ་བརྫངས་པ་ནས་བཟུང་འདི་ལྟར་མཚམས་མེད་དུ་ཅོ་ཅོ་སྒྲོག་པར་བྱེད། ད་
ནངས་ཁོ་གཟའ་ཡིས་བཟུང་བའམ་ཅི་ཞིག་ཡིན་པ་ངས་མི་ཤེས།”
“ཁོ་ཡར་བོས་ཤོག” ཏི་ཨར་ཞུ་ཡིས་དེ་ལྟར་བཤད།
“འགྲོ་ཡ། པན་ཅི།” ལ་སེ་ཐི་ཡིས་དེ་ལྟར་བཤད། ཁོས་གོམ་པ་ཁ་ཤས་སྤོས་ཏེ་
པན་ཅི་ཡི་དཔུང་བར་འཇུས། ཁོ་དྲང་མོར་ཡར་ཡོང་ཞིང་། ད་དུང་ཡང་སྨྲེ་སྔགས་འདོན་
བཞིན་མཆིས། སྐད་གདངས་ཁྲོད་གྲུ་གཟིངས་ཀྱི་དུང་བརྡ་དལ་ཞིང་འཛེར་བ་ལྟ་བུ་ཞིག་
སིམ་འདུག སྐད་གདངས་དེ་ཡང་མཐར་གཏུགས་ན་སྨྲེ་སྔགས་མ་བཏོན་པའི་གོང་རོལ་
ཏུ་མགོ་བརྩམས་པ་དང་།
མཇུག་མ་བསྒྲིལ་བའི་མཚམས་སུ་སྔར་ནས་ཡལ་ཟིན།
“ཁྱོད་བརྒྱུགས་སོང་ནས་ཁོའི་ཞྭ་མོ་རྒྱུན་གོན་དེ་ཁྱེར་ཤོག” ཏི་ཨར་ཞུ་ཡིས་བཤད་
རྒྱུར། “སྲས་མོ་ཁ་ལའོ་ལིན་ལ་གོ་རུ་མ་འཇུག རེམ་རེམ། ང་ཚོ་འཕྱིས་འདུག”
“གལ་ཏེ་ཁྱོད་ཀྱིས་ཁོའི་ངུ་ཁ་མ་ལོན་ཐཔས་མ་བྱས་ཚེ། མོས་གོ་རྒྱུ་ཡིན་པ་བརྒྱ་
ཆའི་བརྒྱ་རེད།” ལ་སེ་ཐི་ཡིས་དེ་ལྟར་བཤད།
“གལ་ཏེ་ང་ཚོ་སྒོ་ཁར་ཐོན་ན། ཁོས་ཨག་སྐད་མི་འདེབས་པ་ཁོ་ཐག་ཡིན།” ཏི་
ཨར་ཞུ་ཡིས་བཤད་རྒྱུར། “ཁོས་ཅི་ཞིག་བསྣམས་སོང་བ་མངོན་གསལ་རེད།”
རྨོ་མོ། ཁོས་ཅི་ཞིག་བསྣམས་སོང་ངམ།” ལ་སེ་ཐི་ཡིས་དེ་ལྟར་བཤད།
“ཁྱོད་ལམ་སང་སོང་ནས་ཞྭ་མོ་ཁྱེར་ཤོག” ཏི་ཨར་ཞུ་ཡིས་དེ་ལྟར་བཤད་པ་དང་
སྦྲགས། ལ་སེ་ཐི་ཕ་རོལ་ཏུ་ཕྱིན། ད་ལྟ་ནམ་མཁའ་ནི་གློག་ལྟར་འགྱུ་བའི་སྤྲིན་པ་ཐར་
ཐོར་མང་པོར་གྱེས། སྤྲིན་པའི་ཕང་ཕུང་གིས་རང་ཉིད་ཀྱི་གྲིབ་གཟུགས་དྲུད་དེ། རྫོབ་དྲེག་
གི་མེ་ར་དང་རྙིང་རལ་གྱི་ལན་ཀན། ད་དུང་ར་སྐོར་བཅས་ཀྱི་མཐོངས་སུ་བགོམས་ནས་
བྲེལ་འཚུབ་ངང་བརྒྱུས། ཏི་ཨར་ཞུ་ཡིས་ག་ལེར་འཇམ་པོར་པན་ཅི་ཡི་མགོ་བོར་བྱིལ་
བྱིལ་ཡང་ཡང་བྱེད་ཅིང་། ཁོའི་དཔྲལ་བའི་སྐྲ་ལོ་བསྟུད་མར་བཤད་པ་ན། ཁོའི་སྨྲེ་སྔགས་
ཀྱང་ཇེ་གཉོམ་དང་ཇེ་འཇམ་དུ་གྱུར། “མ་ངུ་ཨ།” ཏི་ཨར་ཞུ་ཡིས་བཤད་རྒྱུར། “ད་མ་ངུ་
ཨང་། ང་ཚོ་ད་འགྲོ། འོ་ལེ། ངུ་མི་ཉན།” ཁོས་ལྷིང་འཇགས་དང་དལ་བྲེལ་མེད་པའི་སྒོ་
ནས་ཧིན་སྒྲ་སྒྲོག་ཅིང་མཆིས།
ལ་སེ་ཐི་ཕྱིར་སླེབས། ཁོ་རང་ཉིད་ཀྱིས་མེ་ཏོག་གི་མཐའ་རྒྱན་སྤྲས་པའི་རྩྭ་ཞྭ་སོ་མ་
ཞིག་གོན་ཞིང་། ལག་ཏུ་པན་ཅི་ཡི་རས་ཞྭ་དེ་བཟུང་འདུག རྩྭ་ཞྭ་དེ་འདི་མཚམས་སུ་
གུག་ཅིང་དེ་མཚམས་སུ་དྲང་མོར་འདུག་པས། ཚུགས་ཀ་ཡ་མ་བརླ་ཅན་ཞིག་ཏུ་སྣང་།
ལྷག་པར་དུ་ལ་སེ་ཐི་ཡི་མགོར་གཡོགས་ཚེ། བརྙན་འོད་མ་ལུས་ཕྱོགས་གཅིག་ཏུ་བསྡུས་
པ་བཞིན། མི་གཞན་གྱི་མིག་དབང་འཕྲོག་པར་ངེས། ཞྭ་མོ་དེ་དངོས་གནས་ཁྱད་མཚར་
བ་ཞིག་རེད། བལྟས་མ་ཐག་ཏུ། ལ་སེ་ཐི་རྗེས་སུ་འབྲངས་པའི་ཕ་རོལ་པོ་ཞིག་གིས་གོན་
ཡོད་པ་དང་ཀུན་ནས་མཚུངས། ཏི་ཨར་ཞུ་ཡིས་རྩྭ་ཞྭ་དེར་ཞིབ་ལྟ་བྱས།
“ ཁྱོད་ཀྱིས་ཅིའི་ཕྱིར་ཞྭ་རྙིང་དེ་མི་གོན་ནམ།" མོས་དེ་ལྟར་བཤད།
“ངས་མ་རྙེད་ཐལ།” ལ་སེ་ཐི་ཡིས་དེ་ལྟར་བཤད།
“ ཁྱོད་ཀྱིས་རྙེད་མི་ཐུབ་པ་ལོས་ཀྱང་བདེན། ཁྱོད་ཀྱིས་མདང་དགོང་ནས་མི་རྙེད་ས་
ཞིག་ཏུ་སྦས་པ་མ་ཡིན་ནམ། ཁྱོད་ཀྱིས་ཞྭ་མོ་སོ་མ་འདི་གཙབས་ཧྲལ་དུ་གཏང་འདོད་པ་
རེད་ཨང་།”
“འོ། རྨོ་མོ།” ལ་སེ་ཐི་ཡིས་བཤད་རྒྱུར། “ཆར་བ་དབབ་སྲིད་རྒྱུ་མ་རེད།”
“ཁྱོད་ཀྱིས་ཇི་ལྟར་ཤེས་སམ། ཁྱོད་སོང་ནས་ཞྭ་རྙིང་དེ་ཁྱེར་ཤོག སོ་མ་འདི་ཕྱིར་
ཁ་མལ་དུ་ཉར་རོགས།”
“ཨ། རྨོ་མོ།”
“ཁྱོད་ཀྱིས་གང་འདོད་བྱོས།” ཏི་ཨར་ཞུ་ཡིས་བཤད་རྒྱུར། “ཡང་མིན་ན་ཞྭ་མོ་
རྙིང་བ་དེ་གོན། ཡང་མིན་ན་ཆར་གདུགས་ལེན་དུ་སོང་། ཁྱོད་ཀྱིས་གང་གདམ་མིན་ང་
ལ་བབ་མེད།”
ལ་སེ་ཐི་ཁང་ཆུང་གཟས་ནས་བསྙེགས། པན་ཅི་སྐད་ཤུགས་ཆུང་ངུས་ཧིན་སྒྲ་དང་
མཉམ་དུ་ངུས།
‘ང་ཚོ་འགྲོ།” ཏི་ཨར་ཞུ་ཡིས་བཤད་རྒྱུར། “ཁོ་ཚོ་རྗེས་སུ་ཆོད་ངེས། ང་ཚོ་སྙན་
གཞས་ལ་མཉན་དུ་འགྲོ།” ཁོ་གཉིས་ཁང་བའི་གྲུ་ཟུར་བརྒྱུད་དེ་སྒོ་ཆེན་གྱི་ཕྱོགས་སུ་
དེངས། “ད་མ་ངུ་།” ཁོ་གཉིས་ཤིང་རྟའི་བཤུལ་ལམ་དེད་ཅིང་། ཏི་ཨར་ཞུ་ཡིས་མཚམས་
མཚམས་སུ་དེ་ལྟར་བཤད། ཁོ་གཉིས་སྒོ་ཆེན་ཁར་སླེབས་འཕྲལ། ཏི་ཨར་ཞུ་ཡིས་སྒོ་
ཆེན་ཕྱེ། ལ་སེ་ཐི་ཡིས་ཆར་གདུགས་ཐོགས་ནས་ཤིང་རྟའི་བཤུལ་ལམ་དེད་ཅིང་། ཁོ་
གཉིས་ཀྱི་རྗེས་སྙེག་ཅི་ཐུབ་བྱེད། ཁོ་དང་མཉམ་དུ་ད་དུང་བུད་མེད་ཅིག་ཀྱང་མཆིས།
“ཁོ་ཚོ་སླེབས་ཐལ།” ཏི་ཨར་ཞུ་ཡིས་དེ་ལྟར་བཤད། ཁོ་ཚོ་སྒོ་ཆེན་ལས་ཐར། “ཡ་ཡ།
ད་ངུ་མི་ཉན།” མོས་དེ་ལྟར་བཤད་པ་ན། པན་ཅི་ཡིས་སྐད་སྒྲ་ཁོང་དུ་མིད། ལ་སེ་ཐི་དང་
ཁོའི་ཨ་མ་གཉིས་རྗེས་སུ་ཆོད། ཧྥེ་ལའོ་ཉི་ཡིས་ཕྲུག་ལྭ་སྔོ་སྐྱ་ཞིག་གྱོན་པའི་ཁར། ཞྭ་མོའི་
སྟེང་དུ་མེ་ཏོག་རྐང་གཅིག་གསེབ་ཅིང་། མོའི་སྐམ་རིད་ཀྱི་ལུས་སྟེང་དུ། སྙིང་ཉེ་བའི་ངོ་
གདོང་ཕྱ་ལེ་བ་ཞིག་ཐོགས་འདུག
“ཁྱོད་ཀྱིས་གྱོན་པ་ནི་ཁྱོད་ཀྱི་གཟའ་དྲུག་གི་གླ་ཕོགས་རེད།” ཏི་ཨར་ཞུ་ཡིས་
བཤད་རྒྱུར། “གལ་ཏེ་ཆར་བ་བབས་ཚེ་ཁྱོད་ཀྱིས་ཅི་བྱེད་ལ་བལྟ་ཆོག”
“བངས་ན་ཅི་རེད། སྐྱོན་མེད།” ཧྥེ་ལའོ་ཉི་ཡིས་བཤད་རྒྱུར། “གནམ་རྒན་མ་
དབབ་རྒྱུ་ཟེར་ན་ངས་བཀག་ཀྱང་ག་ལ་ནུས།”
“རྨོ་མོས་ནམ་ཡང་ཆར་དབབ་རྒྱུ་རེད་ཟེར་ནས་ལབ་ལོབ་བྱེད།” ལ་སེ་ཐི་ཡིས་དེ་
ལྟར་བཤད།
“གལ་ཏེ་ངས་སེམས་ཁུར་སེམས་ཚེགས་མ་བྱས་ཚེ། གཞན་སུ་ཞིག་གིས་སེམས་
ཁུར་སེམས་ཚེགས་བྱ་ངེས།” ཏི་ཨར་ཞུ་ཡིས་བཤད་རྒྱུར། “རེམ་མར་འགྲོ། དེ་མིན་ང་ཚོ་
འཕྱིས་དྲགས།”
“དེ་རིང་ཆོས་དཔོན་ཞི་ཀོ་ཁུ་ཡིས་ང་ཚོར་ཆོས་གསུང་རྒྱུ་རེད།” ཧྥེ་ལའོ་ཉི་ཡིས་
དེ་ལྟར་བཤད།
“བདེན་ནམ།” ཏི་ཨར་ཞུ་ཡིས་བཤད་རྒྱུར། “ཁོ་སུ་རེད།”
“ཧྲིན་ལུའུ་དབྱི་ནས་སླེབས་སྐད།” ཧྥེ་ལའོ་ཉི་ཡིས་བཤད་རྒྱུར། “ཆོས་དཔོན་
ཆེན་པོ་ཞིག་རེད།”
“ཨིན།” ཏི་ཨར་ཞུ་ཡིས་བཤད་རྒྱུར། “ད་ལྟ་མི་འཇོན་ཐང་ཅན་ཞིག་ཡོད་པས་འགྲིག
དེ་བས་ཀྱང་ཆོ་མེད་པའི་ནག་ཕྲུག་འདི་ཚོས་ལྷ་ཆེན་ལ་དད་གུས་བསྐྱེད་ན་འོས།”
“ཆོས་དཔོན་ཞི་ཀོ་ཁུ་ཡིས་ལོས་ཀྱང་བྲ།” ཧྥེ་ལའོ་ཉི་ཡིས་བཤད་རྒྱུར། “ཚང་མས་
དེ་ལྟར་གླེང་གིན་འདུག”
ཁོ་ཚོ་རྒྱ་ལམ་དེད་ནས་མདུན་དུ་སྐྱོད། ལྷིང་འཇགས་ཀྱི་རྒྱ་ལམ་དེར། ལྭ་བ་ཁྲ་ཁྲ་
རིག་རིག་གྱོན་པའི་མི་དཀར་གྱི་ཁྱུ་ཚོགས་ནི་ཅོང་སྒྲ་ཏིང་ཏིང་འཁྲོལ་བའི་རླུང་ཁྲོད་དུ་
ཆོས་ཁང་སྙེག་ཅིང་མཆིས། མཚམས་མཚམས་སུ་ཁོ་ཚོས་འོད་ཀྲིག་ཀྲིག་འཚེར་བའི་ཉི་
འོད་ནང་གོམ་པ་སྤོ་བར་ཚོད་བགམ་བྱས། རླུང་བུ་ཞིག་ཤར་ལྷོའི་ཕྱོགས་ནས་ལྡང་འོངས་
པར། མཁྲེགས་ཤིང་གྲང་བའི་ཚོར་བ་བར་མེད་དུ་སྟེར། རྒྱུ་མཚན་ནི་ཉིན་འགའི་སྔོན་ལ་
དྲོད་བབས་དྲགས་པས་རེད།
“ཨ་མ། ངའི་རེ་བར་ཁྱོད་ཀྱིས་ཁོ་ཆོས་ཁང་དུ་མ་ཁྲིད་ན་བཟང་།” ཧྥེ་ལའོ་ཉི་ཡིས་
བཤད་རྒྱུར། “གཞན་ཚོས་གླེང་ཕྱོགས་འདྲ་མིན་བཟོ་བཞིན་འདུག”
“གླེང་ཕྱོགས་ཅི་ཞིག” ཏི་ཨར་ཞུ་ཡིས་དེ་ལྟར་བཤད།
“ངས་ཚང་མ་གོ་ཡོད།” ཧྥེ་ལའོ་ཉི་ཡིས་དེ་ལྟར་བཤད།
“ངས་མི་དེ་ཚོ་ཅི་འདྲ་དག་དག་ཡིན་པ་ཤེས་ཡོད།” ཏི་ཨར་ཞུ་ཡིས་བཤད་རྒྱུར།
“ལག་སྟོང་མཆན་ལ་བཙིར་བའི་མི་དཀར་དེ་ཚོ། ཁོ་ཚོས་ཁོ་ཆོས་ཁང་དུ་འགྲོ་བའི་ཐོབ་
ཐང་མེད་ཟེར་རམ། ཡང་ན་མི་ནག་གི་ཆོས་ཁང་ཁོར་མི་འཚམ་ཟེར།”
“ཇི་ལྟར་བཤད་ཀྱང་རུང་། ཚང་མས་གླེང་ཕྱོགས་བཟོ་བཞིན་འདུག” ཧྥེ་ལའོ་ཉི་
ཡིས་དེ་ལྟར་བཤད།
“ཁྱོད་ཀྱིས་ཁོ་ཚོ་བོས་ལ་ངའི་ངོར་བལྟས་ནས་ཤོད་ཟེར།” ཏི་ཨར་ཞུ་ཡིས་བཤད་
རྒྱུར། “བྱམས་སྙིང་རྗེ་ཅན་གྱི་ལྷ་ཆེན་གྱིས་ཁོང་གི་དད་ལྡན་པ་སུ་ཞིག་གྲུང་བོ་དང་སུ་
ཞིག་བླུན་པོ་ཡིན་པར་ག་ལ་དགོངས། ཁྱོད་ཀྱིས་ཁོ་ཚོར་དེ་ལྟར་ལོབ་དང་། མི་དཀར་སྤྲང་
པོ་དག་ལས་གཞན་སུ་ཞིག་གིས་དོན་འདིར་ཁ་ཡ་བྱ་སྲིད་དམ།”
ལམ་ཕྲན་ཞིག་དང་རྒྱ་ལམ་གཉིས་དྲང་ཐད་དུ་བསྣོལ་མཚམས་དེད་ནས་ཕྱིན་ཚེ། ས་
བབ་ཇེ་དམའ་ནས་ཇེ་དམའ་རུ་གྱུར་ཅིང་། མཐར་ས་ལམ་ཞིག་དང་འདྲེས་འདུག ས་ལམ་
གཡས་གཡོན་གྱི་ངོས་ཤིན་ཏུ་གཟར། ཁོད་ཡངས་པའི་བདེ་ཐང་ཞིག་མངོན་པ་དེའི་སྟེང་
དུ། ཤིང་ཁང་རེ་གཉིས་ཐར་ཐོར་དུ་གྲམ་ཡོད་པར། ལོ་ཟླའི་ཆར་ཆུ་བརྒལ་བའི་ཁང་ཀླད་
དང་ས་ལམ་གཉིས་མཐོ་དམའ་གཅིག་ཏུ་སྣང་། ཤིང་ཁང་ཆུང་ཆུང་དེ་དག་རྩྭ་རྩི་ཤིང་མི་
སྐྱེ་བའི་ར་སྐོར་དུ་གནས་བཅས་ལ། གྱོ་མོ་དང་ཤིང་ལེབ། རྫ་སྣོད་སོགས་དེའི་དུས་ཤིག་ལ་
བེད་སྤྱད་ཀྱང་ཆོད་པའི་ཅ་ག་ཧྲལ་ཧྲུལ་གྱིས་ཁེངས་འདུག དེ་གར་སྐྱེས་པའང་སྐམ་མི་
སྲིད་པའི་རྩྭ་ལྡུམ་དང་སྲིན་ཤིང་། ཚེར་སྡོང་སོགས་དྲེད་པོའི་རིགས་ལས་མ་འདས—དེ་
ཚོས་ཤིང་ཁང་མཐའ་སྐོར་དུ་འཐུལ་ལི་ལི་བྱེད་པའི་དྲི་ངན་སྐམ་པོ་དེར་བྱས་རྗེས་ཕྲན་བུ་
རེ་བཞག་ཡོད་པ་ནི་སྨོས་ཅི་དགོས། ལྗོན་ཤིང་དེ་དག་མྱུ་གུ་འབུ་བའི་དུས་ཚིགས་སུའང་ཟླ་
དགུ་བའི་རྗེས་ཀྱི་ཉམ་ང་དང་གྲང་ངར་གྱི་སྟོན་ཀ་དང་མཚུངས་པར་མ་ཟད། ཐ་ན་དཔྱིད་
ཀའང་དེ་དག་གི་འགྲམ་ནས་ཅི་ཡང་མ་བསྐྱུར་བར་རྒྱང་ཐག་རིང་བོར་ཕྱིན་རྗེས། ཉིན་
མཚན་ཀུན་ཏུ་སྐྱིད་སྡུག་མཉམ་མྱོང་བྱེད་པའི་མི་ནག་གི་སྤྲང་གཞིས་ཁག་ལ་བཅོལ་ཏེ། རུལ་
སུངས་དང་ཐུན་མོང་མ་ཡིན་པའི་དྲི་མའི་ཁྲོད་ཟུངས་བཅུད་བསྟེན་དུ་བཅུག་པ་དང་འདྲ།
ཁོ་ཚོ་བརྒྱུད་པའི་སྐབས་སུ། སྒོ་ཁར་འགྲེང་བའི་མི་ནག་རྣམས་ཀྱིས་འཚམས་འདྲི་
བྱེད་ཅིང་། ཕལ་མོ་ཆེས་ཏི་ཨར་ཞུ་དང་ཁ་བརྡ་གློད་པ་རེད།
“ཨ་ཅེ་ཅི་ཕུ་སུང་། ཁྱེད་ཞོགས་པར་བདེ་ལེགས་སམ།”
“ང་བདེ་མོ་ཡིན། ཁྱེད་སྐུ་ཁམས་བཟང་ངམ།”
“ང་བདེ་མོ་ཡིན། ཁྱེད་ལ་བཀའ་དྲིན་ཆེ།”
མི་ནག་རྣམས་ཤིང་ཁང་ཆུང་ཆུང་ལས་སྒོར་ཐོན་ཏེ། རྡོ་གཡམ་བརྩིགས་པའི་ལམ་
རགས་སྟེང་ཅི་ནུས་ཀྱིས་འགོས་མཐར། དངོས་སུ་རྒྱ་ལམ་དུ་སླེབས་སྐྱེས་པ་ཚོའི་
གྱོན་ཆས་གནའ་ཉམས་ཀྱིས་ཕྱུག་ཅིང་། མིག་རྒྱགས་ཅི་ཡང་མེད་པའི་ནག་པོ་དང་ཁམ་
མདོག་ཁོ་ནར་སྣང་། ཁོ་ཚོས་མཁྲིག་མར་གསེར་གྱི་ཨ་ལོང་བཏགས་པ་དང་། ཁ་ཤས་ཀྱིས་
འཁར་བ་ཐོགས་འདུག ན་གཞོན་དག་གིས་མིག་ལ་གཟན་པའི་སྔོན་པོའམ་ཤུར་མོ་ཅན་
གྱི་ལྭ་བ་གྱོན་པའི་ཁར། དར་རྒྱུགས་ཆེ་ཞིང་གསར་བ་གསར་རྐྱང་གི་ཞྭ་མོ་གོན་ཡོད། བུད་
མེད་རྣམས་ཀྱི་གྱོན་ཆས་སྟེང་དཀར་རྩི་བྱུགས་དྲགས་པས་སྲ་ཞིང་མཁྲེགས་པའི་སག་
སག་གི་སྒྲ་གྲག་པར་བྱེད། ལོ་ཆུང་ཚང་མས་མི་དཀར་གྱི་ལག་ནས་ཉོས་པའི་ལྭ་རྙིང་གྱོན་
པ་དང་། ཁོ་ཚོས་མཚན་མོ་ཁོ་ནར་རྒྱུ་བའི་སྲོག་ཆགས་ལྟར་ལྐོག་ལྐོག་སུད་སུད་ངང་
པན་ཅིར་བལྟས།
“ཁྱོད་སོང་ནས་ཁོར་ཐུག་མི་ཐུབ། ངས་རྒྱལ་བསྐུག་ཆོག ”
“ཁྱོད་ཀྱིས་ངས་མི་ཐུབ་པ་ཇི་ལྟར་ཤེས།”
ངས་ལོས་ཤེས། ཁྱོད་ནི་སྐྲག་ཤོར་སྡར་མའི་རིགས་མ་ཡིན་ནམ།”
“ཁོས་མི་ལ་གནོད་འཚེ་བསྐྱལ་མི་སྲིད། ཁོ་གླེན་ལྟིག་ཅིག་ཡིན་པ་ཙམ་རེད།”
“འོ་ན་གླེན་པས་མི་ལ་གནོད་འཚེ་མི་སྐྱེལ་ལམ།”
“ཁོ་དེ་ལྟར་མ་རེད། ངས་སྔོན་ཆད་ཁོར་ཐུག་མྱོང་།”
“ད་ལྟ་ཁྱོད་ཀྱིས་ཐུག་མི་ནུས།”
“ རྒྱུ་མཚན་ནི་སྲས་མོ་ཏི་ཨར་ཞུ་ཡིས་བལྟས་འདུག་པས་རེད།”
“མོ་མེད་ཀྱང་ཁྱོད་ཀྱིས་ཐུག་མི་ནུས།”
“ཁོས་མི་ལ་གནོད་འཚེ་བསྐྱལ་མི་སྲིད། ཁོ་གླེན་ལྕིག་ཅིག་ཡིན་པ་ཙམ་རེད།"
རིམ་པ་བཞིན་ལོ་ན་ཡར་བསེགས་ཅན་སྐོར་ཞིག་ཡོང་ནས་ཏི་ཨར་ཞུ་དང་ཁ་བརྡ་
བྱས། ཡིན་ནའང་ཧ་ཅང་རྒས་ཤིང་འཁོགས་པ་ཅན་མ་གཏོགས། སྤྱིར་བཏང་ཏི་ཨར་ཞུ་
ཡིས་ཧྥེ་ལའོ་ཉི་ལ་ཕར་ལན་སྤྲོད་དུ་བཅུག
“ད་ནངས་ཨ་མའི་ཁམས་དེ་འདྲ་དྭངས་མི་འདུག”
ལན་ཆགས་རེད། ཡིན་ནའང་ཆོས་དཔོན་ཞི་ཀོ་ཁུ་ལ་བཅོས་ཐབས་ཡོད་ངེས།
ཁོས་མོར་སེམས་གསོ་གནང་སྟེ། སེམས་ཀྱི་ཁུར་བོ་དབོག་ཐུབ།
ས་ལམ་རིམ་བཞིན་ཇེ་གཟར་ནས་ཇེ་གཟར་དུ་གྱུར། མཚམས་ཤིག་ལ་སླེབས་པ་
ན། གནས་དེའི་བཀོད་པ་ནི་རི་མོ་པའི་པུར་རྩལ་ལས་བྱུང་བ་དང་མཚུངས། ས་ལམ་དེ་
ས་དམར་གྱི་རི་ཕྲན་བྲུས་པའི་ཉག་ག་ཞིག་ལ་འབྲེལ་འདུག རི་ཕྲན་གྱི་རྩེ་མོར་མོན་ཆ་
རས་རྫུབས་ཡོད་པར། ས་ལམ་ནི་སྣེ་མོ་ཆད་པའི་དར་སྐུད་ཡུག་གཅིག་ཏུ་ལྟ། ལམ་འགྲམ་
དུ་ལོ་ཟླའི་ཆར་ཆུས་བྲན་པའི་ཆོས་ཁང་རྙིང་གོག་ཅིག་མཆིས་ལ། ཆོས་ཁང་གི་དབྱིབས་
རྣམ་པ་སྣ་ཚོགས་སུ་སྣང་བའི་རྒྱ་ཕིབས་དག་ནི་རི་མོའི་ཁྲོད་ཀྱི་སྣང་བརྙན་བཞིན། རྩེ་མོ་
དགུང་དུ་ཟུག་པ་དང་། ཡུལ་ལྗོངས་ཧྲིལ་བོ་དཀན་གཟར་ཁྲོད་ཀྱི་བདེ་ཐང་དུ་བརྩེངས་
པའི་ཤོག་ལེབ་སྲ་མོ་ཞིག་དང་གཉིས་སུ་མ་མཆིས། དེའི་སྟེང་དུ་ངོས་སྙོམས་པའི་སྐྱ་བྲིས་
ཀྱི་ཁོར་ཡུག་ཅིག་ལས་མི་འདུག ཡིན་ནའང་ཕྱོགས་བཞི་མཚམས་བརྒྱད་ནི་ཟླ་བཞི་
པའི་མུ་མཐའ་བྲལ་བའི་གནམ་སྔོན་པོ་སྟེ། དེ་ནི་རླུང་བུ་ལྡང་ཞིང་། ཅོང་སྒྲ་འདྲ་མིན་
གྲག་པའི་སྔ་དྲོའི་དུས་ཤིག་རེད། མི་རྣམས་དལ་བའི་འགྲོས་དང་ངལ་གསོའི་ཉིན་གྱི་
སྒམ་མདོག་ཚ་པོའི་ཉམས་དང་བཅས་ཆོས་ཁང་ཕྱོགས་སུ་བཞུད་ཀྱིན་གདའ། བུད་མེད་
དང་བྱིས་པ་རྣམས་ཐད་ཀར་ཆོས་ཁང་དུ་འཛུལ་བའི་འཕྲོར། སྐྱེས་པ་དག་ད་དུང་སྒོ་ཁར་
ལུས་ཏེ། སྐད་དམའ་མོས་ཅི་ཞིག་གླེང་བཞིན་མཆིས། ཅོང་སྒྲ་མཚམས་ཆད་རྗེས། ཁོ་ཚོ་
ད་གཟོད་ཆོས་ཁང་དུ་བཙངས།
ཆོས་ཁང་ནང་རོལ་ལ་རྒྱན་སྤྲས་གསར་བ་བྱས་འདུག ཇ་ཁང་ལྟག་རྒྱབ་ཀྱི་ཚོད་
ར་དང་སྡོང་སྐྱོར་གྱི་འགྲམ་དག་ནས་བསྒྲུགས་པའི་མེ་ཏོག་ཐར་ཐོར་དུ་བཤམས་པར་མ་
ཟད། ཤོག་རྒྱན་སྣ་ཚོགས་ཀྱང་བཀལ་ནས་ཡོད། ཆོས་ཁྲིའི་མཐོངས་སུ་ཡེ་ཤུའི་འཁྲུངས་
སྐར་བསུ་བའི་ཆུ་ཚོད་རྙིད་པ་ཞིག་ཀྱང་སྤྱངས་པ་ནི། ལག་སྦྲེང་ལྟར་རྐྱོང་སྐུམ་འཕྲོད་པ་
ཞིག་ཏུ་མཐོང་། ཁྲིད་སྟེགས་སྟེང་མི་གཅིག་ཀྱང་བཞུགས་མེད་ལ། སྙན་གཞས་ཚོགས་པ་
ནི་ལྡོག་སྟེ་སྔ་མོ་ནས་རང་སར་འཇགས། ནམ་ཟླ་དྲོ་རྒྱུ་མེད་ནའང་། གཞས་པ་རྣམས་ཀྱིས་
རླུང་གཡབ་གཡོབ་ཀྱིན་མཆིས།
བུད་མེད་ཕལ་མོ་ཆེ་ཆོས་ཁང་གི་གཞོགས་གཅིག་ཏུ་རུབ་སྟེ། འ་རེ་འུར་རེ་བྱེད།
ངས་ཤིག་བརྡུངས་པ་ན། བུད་མེད་རྣམས་ཕྱོགས་སར་ཐོར་བ་དང་
རང་རང་གི་འདུག་སྟེགས་སུ་ཕྱིན། དད་ལྡན་པ་རྣམས་ཀྱིས་ལྷིང་འཇགས་ངང་
སྒུག ཅོང་བརྡ་སླར་ཡང་ཐེངས་གཅིག་གྲག སྙན་གཞས་ཚོགས་པ་ཡར་ལངས་ཤིང་།
མཆོད་བསྟོད་ཀྱི་སྙན་ཚིག་དབྱངས་ལ་གྱེར་མགོ་ཚུགས། དད་ལྡན་པ་དག་གིས་དུས་
མཉམ་དུ་མགོ་བོ་ཚུར་ཡོན་པར་གྱུར་ཅིང་། ཨ་ན་མ་ན་མི་གཅིག་ལྟར་ཧ་ཅང་གྲལ་
འགྲིག་པོར་སྣང་། རྒྱུ་མཚན་ནི་སྐབས་དེར་བྱིས་པ་དྲུག་ནང་དུ་སླེབས་ཙིག་རྔ་ལྟ་
བུའི་ལན་བུར་མདུད་པ་ཕྱེ་ལེབ་བརྒྱབ་པའི་ཞི་མོ་གཉིས་དང་ཟེ་སྐྲ་ཐུང་ངུར་བཞར་པའི་
ཞི་ལི་གཉིས་ཁོ་ཚོས་ཆོས་ཁང་གི་དཀྱིལ་ལམ་གཤགས་ནས་ཆོས་ཁྲིའི་ཕྱོགས་སུ་
བསྙེགས། དར་གོས་དཀར་པོ་དང་མེ་ཏོག་གི་ཕོན་པོས་བྱིས་པ་དྲུག་པོ་གོང་བུ་གཅིག་ཏུ་
དྲིལ་བར་མངོན། ཁོ་ཚོའི་རྗེས་སུ་དམ་པོར་འབྲངས་པ་ནི་སྐྱེས་པ་གཉིས་རེད། གཉིས་པ་
དེ་སྟོབས་ཆེ་ཞིང་། ཤ་ཁ་སྨུག་པོར་སྣང་། མཆོར་ལྭ་གྱོན་པའི་སྟེང་དུ། གོང་དཀྲིས་དཀར་
པོ་ཞིག་དཀྲིས་པས། བརྗིད་ཉམས་ཀྱིས་ཀུན་ནས་ཁྱོགས་འདུག ཁོའི་མགོ་བོར་ཡང་སྒམ་
བརླིང་ལྡན་ལ་བསམ་བློས་རབ་ཏུ་ཕྱུག ཁོའི་མ་མགལ་དེས་གསོན་ཉམས་དོད་པོའི་ངང་
གོང་བའི་སྟེང་དུ་ངོམ་སོ་བྱེད། དད་ལྡན་པ་རྣམས་ལ་མཚོན་ན་མི་དེར་འདྲིས་ཆ་ཤིན་ཏུ་
ཆེ། དེ་བས་ཁོ་ཕར་སོང་རྗེས། ཚང་མའི་སྐེ་ཚུགས་སྔར་བཞིན་ཡོན་པ་དང་། སྙན་གཞས་
ཚོགས་པའི་གྱེར་མཚམས་ཆད་པ་ན། ད་གཟོད་གདན་ཞུས་ཆོས་དཔོན་ནང་དུ་ཕེབས་པ་
རྟོགས། ཁོ་ཚོས་མིག་མི་གཡོ་བའི་ངང་ད་ཅི་ཆོས་དཔོན་གྱི་སྔུན་ལ་སླེབས་ཤིང་ད་ལྟ་མུ་
མཐུད་དུ་མདུན་བསུ་བཞིན་ཆོས་ཁྲིའི་ཕྱོགས་སུ་དེངས་པའི་མི་དེར་ཧྲིག་བཞིན། བརྗོད་
དུ་མེད་པའི་སྒྲ་རླབས་ཤིག་ཡང་ཡང་འཕྱུར། དེ་ནི་སྨྲེ་སྔགས་འདོན་པ་དང་ངོ་མཚར་
འཛིན་པ། ཡང་ན་རེ་ཐག་ཆད་པའི་སྐད་སྒྲ་ཞིག་རེད།
གདན་ཞུས་ཆོས་དཔོན་གྱི་གཟུགས་གཞི་ཧ་ཅང་ཐུང་ཞིང་། རྙིང་ཧྲལ་དུ་གྱུར་པའི་
རྔ་ཁུལ་གྱི་སྟོད་གཡོགས་ཤིག་བཀླུབས་འདུག ཁོར་སྐམ་རིད་དང་གཉེར་མས་ཁེངས་
པའི་སྤྲེལ་རྒན་ལྟ་བུའི་གདོང་མདོག་ནག་པོ་ཞིག་མཆིས། སྙན་གཞས་ཚོགས་པས་སླར་
ཡང་དབྱངས་ལ་བཀུག་པའི་ཚེ། བྱིས་པ་དྲུག་པོ་དེ་ཡར་ལངས་པའི་མུར། བཙིར་སྐད་
དང་གཉོམ་སྐད། ཡང་ན་དབྱངས་རྟ་ཅི་ཡང་མེད་པའི་སྒོ་ནས་མཉམ་ལེན་ཚོགས་པའི་
གྲས་སུ་ཞུགས། དད་ལྡན་པ་དག་གིས་མིག་རྒྱགས་བྲལ་ཞིང་རང་སའི་གཟི་བརྗིད་ལྡན་
པའི་ཆོས་དཔོན་གྱི་འཁྲིས་སུ་བཞུགས་པའི་ལོ་རྒན་གྲོད་པུ་དེར་མཉམ་བཞག་ནས་
བསྡད། དེ་དང་བསྡུར་ན། ཁོ་ནི་མིའུ་ཐུང་ཞིག་དང་མཚུངས་ལ། གྲོང་གསེབ་པའི་ཆ་
བྱད་འཛིན་པ་ཞིག་ཏུའང་མཐོང་། རང་སའི་ཆོས་དཔོན་གྱིས་སྐད་གདངས་འགྲགས་
འགྲགས་དང་བྲག་ཅར་མཆེད་པའི་ངང་གདན་ཞུས་ཆོས་དཔོན་ཁོ་མཚམས་སྦྱོར་ཞུ་
དུས། དད་ལྡན་པ་ཚོས་ད་དུང་ཡང་ངོ་མཚར་དང་ཡིད་མི་ཆེས་པའི་རྣམ་འགྱུར་གྱིས་
ཁོར་ལྟ་ཞིང་རྟོག་བཞིན་མཆིས། རང་སའི་ཆོས་དཔོན་གྱི་མཚམས་སྦྱོར་དེར་ཇི་ལྟར་སྤྲོ་
སེམས་ཁོལ་ཚེ། གདན་ཞུས་ཆོས་དཔོན་གྱི་སྣང་བརྙན་ནི་དེ་ལྟར་ཉམ་ཆུང་དང་ཐ་ཤལ་
དུ་གྱུར།
“ཁོ་ཚོས་ད་དུང་ཐག་རིང་གི་ཧྲིན་ལུའུ་དབྱི་ནས་གདན་དྲངས་པ་རེད།” ཧྥེ་ལའོ་
ཉི་ཡིས་སྐད་ཤུགས་ཆུང་ངུས་དེ་ལྟར་བཤད།
“ངས་བདག་པོས”འདི་ལས་ཀྱང་ཁྱད་མཚར་བའི་ཡོ་བྱད་གཞན་སྤྱད་པ་མཐོང་
མྱོང་།” ཏི་ཨར་ཞུ་ཡིས་བཤད་རྒྱུར། “ཡ་ཡ། ད་འུར་མ་རྒྱག” མོས་སླར་ཡང་པན་ཅིར་
ཕྱོགས་ནས་བཤད་རྒྱུར། “ཁོ་ཚོས་སླར་ཡང་གླུ་གཞས་གཏང་རྒྱུ་རེད།”
གདན་ཞུས་ཆོས་དཔོན་དེ་ཡར་ལངས་ནས་གཏམ་བཤད་བྱས། ཁོའི་སྐད་ལ་མཉན་
ན་མི་དཀར་དང་མཚུངས་ཏེ། གདངས་མཉམ་པ་དང་འགྲོས་དལ་བ་ཞིག་རེད། ཁོའི་ཁ་
ཕོ་ཆེ་ལུགས་ལ་བལྟས་ཚེ། སྐད་ཆ་དེ་དག་ཁོའི་མགྲིན་པ་ཡེ་ནས་མ་བརྒྱུད་པ་དང་འདྲ།
དང་པོ་ཙ་ན། ཚང་མས་མཚར་འཛིན་གྱི་བློ་ཡིས་སྤྲེལ་རྒན་ཞིག་གི་སྨྲ་བརྗོད་ལ་རྣ་བ་
བླགས། དེར་ཡོད་མང་ཚོགས་ཀྱིས་མི་ཆེ་གེ་མོ་ཞིག་ལྕགས་སྐུད་སྟེང་བགྲོད་པར་ལྟ་བ་
ནང་བཞིན། ཁོ་ཇི་ལྟར་གྲང་ཤུར་ཤུར་གྱི་འགྱུར་ལྡོག་ཅི་ཡང་མེད་པའི་སྐད་གདངས་ཀྱི་
ལྕགས་སྐུད་སྟེང་ཕར་འགྲོ་ཚུར་འོང་བྱེད་ཅིང་། ཚུགས་ཀ་སྣ་ཚོགས་འདོད་པ་དང་ལུས་
ཀྱི་མགོ་རྟིང་སློག་པ་བཅས་རྩལ་ཅི་ནུས་སྤྲུག་ཚུལ་ལ་བལྟས། རེ་ཞིག་ལ་ཀུན་པོས་ཁོའི་
ཉམ་ཆུང་དང་ཐ་ཤལ་གྱི་སྣང་བརྙན་མཐོང་ཐབས་བྲལ། མཇུག་མཐར། ཁོ་གློ་བུར་ཁྲིད་
སྟེགས་སུ་བསྙེས་ནས་ངལ་ཅུང་ཙམ་གསོས་ཤིང་། ལག་པ་ཡ་གཅིག་ཁོའི་བྲང་ཁོག་དང་
མཉམ་པའི་ཁྲིད་སྟེགས་སུ་བཞག་སྟེ། སྤྲེལ་དང་མཚུངས་པའི་ལུས་ཕུང་ནི་བེམ་རོ་ཞིག་
གམ་ཡང་ན་གྲུ་སྟོང་ཞིག་གི་ངང་ཚུལ་ལྟར་གཡོ་མེད་འགུལ་མེད་དུ་གྱུར་པའི་སྐད་ཅིག་
མར། དད་ལྡན་པ་རྣམས་ཀྱིས་ད་གཟོད་དབུགས་དབྱུང་ཙམ་བསྟེན་ཐུབ་སོང་། ཁོ་ཚོས་
རང་རང་གི་ཁ་མལ་དུ་རྐང་ལག་བརྐྱངས་པ་དང་། ད་སོ་མ་ཐུན་མོང་གིས་རྨིས་པའི་རྨི་
ལམ་ཐེངས་ཤིག་ལས་སད་པ་དང་མཚུངས། ཁྲིད་སྟེགས་ཀྱི་རྒྱབ་རོལ་ཏུ། སྙན་གཞས་
ཚོགས་པས་མཚམས་མེད་དུ་རླུང་གཡབ་གཡོབ་ཀྱིན་མཆིས། ཏི་ཨར་ཞུ་ཡིས་ཁེར་
བཤད་སྟེག་པ་བཞིན་བཤད་རྒྱུར། “འུར་མ་རྒྱག་རོགས། ཁོ་ཚོས་ལམ་སང་གླུ་གཞས་
གཏང་རྒྱུ་ཡིན་པ་ཁོ་ཐག་རེད།”
སྐབས་དེར། སྐད་སྒྲ་ཞིག་གྲག་བྱུང་། “སྤུན་ཟླ་རྣམ་པ།”
ཆོས་དཔོན་སྔར་བཞིན་ཁ་མལ་དུ་ལངས་ནས་བསྡད། ཁོའི་ལག་པ་ཡ་གཅིག་རང་
ཉིད་ཀྱི་བྲང་ཁོག་དང་མཉམ་པའི་ཁྲིད་སྟེགས་སྟེང་བཞག་ཅིང་། སྐད་གདངས་འགྲགས་
འགྲགས་པོ་དེའི་བྲག་ཅ་ཕྱོགས་བཞིའི་གྱང་ལྡེབས་སུ་རིམ་བཞིན་ཡལ་རག་བར། ཁོའི་
འདུག་སྟངས་ལ་འགྱུར་བ་ཅི་ཡང་མ་བྱུང་། སྐད་གདངས་འདི་ད་ཅིའི་སྐད་གདངས་དང་
བསྡུར་ན། དངོས་གནས་ཉིན་མཚན་གཉིས་ཀྱི་ཧེ་བག་ཤོར་བར་མ་ཟད། སྐད་གདངས་
འདི་ནི་སྒྲ་སྐྱེད་འབྲིང་བ་ཞིག་དང་མཚུངས་པར་སྐྱོ་གདུང་དང་ཉོབ་དུབ་ཀྱི་རྣམ་པས་
དེར་འདུན་ཀུན་གྱི་སེམས་ཁོང་དུ་ཟུག བྲག་ཅ་གཞི་ནས་ཡལ་བའི་ཚེ། སྐད་གདངས་དེ་
ད་དུང་ཡང་ཁོ་ཚོའི་སེམས་ཁོང་དུ་མཆེད།
“སྤུན་ཟླ་རྣམ་པ། མིང་སྲིང་རྣམ་པ།” སྐད་གདངས་དེ་སླར་ཡང་གྲག་བྱུང་།
ཆོས་དཔོན་གྱིས་ལག་པ་ཕྱིར་བསྐུམས་པའི་མུར། ཁྲིད་སྟེགས་སྟེང་ཕར་འགྲོ་ཚུར་འོང་
བྱེད་ཅིང་། ལག་པ་རྒྱབ་ལག་ཏུ་བཅིངས་པ་ན། སྔར་ལས་ཀྱང་སྐམ་རིད་དུ་གྱུར་པའི་
སྣང་བ་སྟེར། ཁོའི་གཟུགས་གཞི་བསྒུར་ཅིང་ཐུང་སྟེ། དུས་ཡུན་རིང་བོར་གདུག་རྩུབ་
ཅན་གྱི་ས་གཞི་དང་འཐབ་རྩོད་བརྒྱབ་མཐར་གཞི་ནས་ས་གཞིའི་ཞགས་ཐག་གིས་
བཀྱིགས་པའི་མི་ཞིག་དང་མཚུངས། “ངས་ལུག་ཁྲགགི་མཛད་རྗེས་ཡིད་ལ་དམ་
པོར་སྒོམ་ཡོད།” ཁོ་ཉིས་ལྟེབ་སུམ་ལྟེབ་དུ་ཤོར་བའི་ཤོག་རྒྱན་དང་ཡེ་ཤུའི་འཁྲུངས་
སྐར་བསུ་བའི་ཆུ་ཚོད་རྙིད་པ་དེའི་འོག གོམ་པ་ལྗིད་ཏིག་ཏིག་ངང་ཕར་འགྲུལ་ཚར་
རྒྱུ་བྱེད། ལུས་པོ་བསྒུར་ཅིང་ལག་པ་རྒྱབ་ལག་ཏུ་བཅིངས། ཁོ་ནི་རང་ཉིད་ཀྱི་སྒྲ་རླབས་
ཀྱིས་ཡང་ཡང་བྲན་ཏེ་ཟ་ཟུར་དང་སྣ་སྣེ་བཞོགས་པའི་རྡོ་གོར་མ་ཞིག་གམ། ཡང་ན་རང་
ལུས་འདོམ་པ་གང་བོས་རང་ཉིད་ཀྱི་སྐད་སྒྲ་བསྐྱེད་པའི་མཐར། སྐད་སྒྲ་དེ་ལྡོག་སྟེ་སྐྱི་
གཡའ་བའི་འདྲེ་མོ་ཇི་བཞིན་ཁོའི་སྙིང་ཁམས་ལ་ཅི་མི་སྙམ་པར་རོལ་པ་དང་འདྲ། དད་
ལྡན་པ་ཚོས་ཨ་ན་མ་ན་སྐད་གདངས་དེས་ཁོ་དངོས་སུ་འགམ་བཞིན་པ་མཐོང་བ་ལྟར།
རྗེས་སོར་ཁོ་མི་སྣང་བར་གྱུར་ལ། ཁོ་ཚོའང་མི་སྣང་བར་གྱུར། ཐ་ན་ཁོའི་སྐད་གདངས་
ཀྱང་གར་སོང་ཆ་མེད་དུ་ཡལ། ཡང་ཕྱིས་སུ། ཁོ་ཚོའི་སེམས་ཁོ་ན་ལྷག་སྟེ་གྱེར་འདོན་
གྱི་འགྲོས་དང་བསྟུན། སྨྲ་བ་མེད་པའི་སྒོ་ནས་ཕན་ཚུན་བསམ་ཚུལ་བརྗེ་རེས་བྱས། དེར་
བརྟེན། ཁོ་སླར་ཡང་ཁྲིད་སྟེགས་ལ་ཁེན་ཅིང་། དབུགས་དབྱུང་ཅུང་ཟད་བསྟེན་པའི་
སྐབས་སུ། ཁོའི་སྤྲེལ་ངོ་དེ་ཡར་དགྱེ་བ་ན། ཆ་བྱད་མ་ལུས་གསལ་ཤིང་གི་རྩེར་བསྐྱོན་
པའི་དྭངས་གཙང་གི་སྡུག་མྱངས་ཀྱི་སྣང་བརྙན་དེ་དང་གཞི་གཅིག་ཏུ་འདྲེས་ཏེ། སྔར་
ཡོད་ཀྱི་ཉམ་ཆུང་དང་ཐ་ཤལ་གྱི་བག་ཆགས་ཐམས་ཅད་རྡུལ་དུ་བརླགས། དུས་དེའི་ཚེ།
དད་ལྡན་རྣམས་ཀྱིས་དབུགས་རིང་ཞིག་ཕྱུང་བ་དང་ལྷན་དུ་སྨྲེ་སྔགས་ལྟ་བུའི་འཁུན་སྒྲ་
བསྒྲགས། གཞན་ཡང་། བུད་མེད་ཅིག་གིས་འཛེར་སྐད་ལྷང་ལྷང་ངང་། “རེད་ལགས།
ཡེ་ཤུ” ཞེས་བཤད།
དུས་ཚོད་ཟེར་བའི་གཟུགས་མེད་ཀྱི་དངོས་པོ་དེ་སྐྲ་རྩེ་ནས་བང་གིས་རྒྱུག་པའི་
སྐབས་དང་བསྟུན། ནག་རོག་རོག་གི་སྒེའུ་ཁུང་ཐམས་ཅད་སྐད་ཅིག་གསལ་བའི་རྗེས་སུ་
སླར་ཡང་མུན་འཐོམས་འཐོམས་ཀྱི་གྲིབ་གཟུགས་སུ་བྱིང་། ཕྱི་རོལ་གྱི་རྒྱ་ལམ་དུ་རླངས་
འཁོར་ཞིག་བགྲོད་ཅིང་། བྱེ་ཟེགས་སྟེང་གང་ནུས་ཀྱིས་མདུན་དུ་སྐྱོད་ཀྱིན་ཐག་རིང་དུ་
ཡལ། ཏི་ཨར་ཞུ་ཡིས་སྐེད་པ་དྲང་མོར་དགྱེ་ནས་ཙོག་སྟེ། ལག་པ་ཡ་གཅིག་པན་ཅི་ཡི་
པུས་མོ་སྟེང་བཞག མིག་ཆུའི་ཕྲེང་རྡོག་གཉིས་མཁུར་ཚོས་ཀྱི་ཀར་ཀོར་ལས་ཐུར་དུ་
ཟགས་པ་དང་། སྲོག་བསྡོས་དང་རང་གཅུན། ཡང་ན་དུས་ཚོད་ཀྱིས་བཟོས་པའི་གཉེར་མ་
བརྒྱ་སྟོང་གི་ལྡོག་འོད་ཁྲོད་ཟེར་མ་ཀྲིག་ཀྲིག་འཛུམ།
“སྤུན་ཟླ་རྣམ་པ།” ཆོས་དཔོན་གྱིས་དེ་ལྟར་སྐད་འགྲགས་འགྲགས་ངང་ཤུབ་བུར་
སྨྲས་པ་དང་། ལུས་ཕུང་ལ་གཡོ་འགུལ་བྲལ།
“རེད་ལགས། ཡེ་ཤུ།” བུད་མེད་དེས་སྐད་ལ་བརྒྱབ་ནས་བཤད། ཡིན་ནའང་སྐད་
མགོ་རབ་ཅིག་ཇེ་དམའ་རུ་ཕྱིན་འདུག
“སྤུན་ཟླ་རྣམ་པ། མིང་སྲིང་རྣམ་པ།”
ཆོས་དཔོན་གྱི་སྐད་གདངས་སླར་ཡང་གྲག
རེབ་འདིར་སྒྲ་སྐྱེད་འབྲིང་བའི་མཐོ་དམའ་ཙམ་དུ་མཆིས། ཁོས་ལག་པ་ཁྲིད་སྟེགས་ལས་
ཕར་བསྣུར་པ་དང་། དྲང་མོར་དགྱེ་ནས་ལག་ཟུང་ཡར་བཀྱགས། “ངས་ལུག་ཁྲག་གི་
མཛད་རྗེས་ཡིད་ལ་སྒོམ་ཡོད།” དད་ལྡན་པ་དག་གིས་ཁོའི་སྐད་ཀྱི་འགྲོས་དང་གདངས་
དེ་དུས་ནམ་ཞིག་ལ་མི་ནག་ཏུ་གྱུར་པ་གཏན་ནས་མ་ཚོར། ཡིན་ནའང་། ཁོའི་སྐད་
གདངས་དེས་ཚང་མ་སྤ་བཀོང་བར་བཏང་བ་ནི་བདེན་པ་རང་རེད་དེ། ཁོ་ཚོ་རང་དབང་
མེད་པར་འདུག་སྟེགས་སུ་ཕར་ཡོ་ཚུར་ཡོ་བྱེད།
“ལོ་ཟླ་རིང་མོར་གྲང་ངར་ལྡངའོ། ངས་ཁྱོད་ཚོར་བཤད་ཡ། སྤུན་ཟླ་རྣམ་པ།
ལོ་ཟླ་རིང་མོར་གྲང་ངར་ལྡང་ངས་འོད་སྣང་མཐོང་བྱུང་། ངས་བཀའ་ལུང་མཐོང་
བྱུང༌། སྙིང་རྗེ་བའི་ཉེས་ཅན་དག ཁོ་ཚོ་ཨེབ་ཅིར་འཆི་བའི་ལམ་དུ་ཞུགས། ཡམ་
ཡོམ་དུ་འཁྱོར་བའི་ཤིང་རྟ་རེ་རེ། མི་རབས་དང་མི་རབས་ཚེ་ཕྱི་མར་ཆས། སྔོན་ཆད་ཀྱི་
ཕྱུག་པོ་རྣམས། ད་ལྟ་གང་དུ་གནས་ཡོད། སྤུན་ཟླ་རྣམ་པ། འདས་དུས་ཀྱི་སྤྲང་པོ་རྣམས།
ད་ལྟ་གང་དུ་གནས་ཡོད། མིང་སྲིང་རྣམ་པ། འོ། ངས་ཁྱོད་ཚོར་བཤད། གྲང་ངར་ལྡང་བའི་
ལོ་ཟླ་རིང་མོ་མཇུག་རྫོགས། གལ་ཏེ་ཁྱོད་ཚོར་སྲོག་སྐྱོབ་ཀྱི་འབྲི་འོ་དང་བདུད་རྩི་མེད་ན།
ཁྱོད་ཚོས་ཇི་ལྟར་བྱ།”
“རེད་ལགས། ཡེ་ཤུ།”
‘ངས་ཁྱོད་ཚོར་བཤད། སྤུན་ཟླ་རྣམ་པ། ངས་ཁྱོད་ཚོར་ཡང་བཤད། མིང་སྲིང་རྣམ་
པ། འདི་ལྟ་བུའི་ཉི་མ་ཞིག་འཆར་ངེས་རེད། སྙིང་རྗེ་བའི་ཉེས་ཅན་གྱིས་བཤད་རྒྱུར། ང་
བདག་པོའི་སྐུ་འཁྲིས་སུ་ཉལ་དུ་ཆུགས་དང་། ང་ལ་ཁུར་བོ་ལྗིད་མོ་དེ་དབོག་ཏུ་ཆུགས་
དང་། སྐབས་དེར་སླེབས་ཚེ། ཡེ་ཤུ་ནས་ག་རེ་གསུང་སྲིད་དམ། སྤུན་ཟླ་རྣམ་པ། མིང་སྲིང་
རྣམ་པ། ཁྱོད་ཚོས་ལུག་ཁྲག་གི་མཛད་རྗེས་ཡིད་ལ་བཟུང་ཡོད་དམ། རྒྱུ་མཚན་ནི་ངས་ལྷ་
ཡུལ་གྱི་ཁུར་བོ་ཇེ་ལྕིར་གཏང་མི་འདོད།”
ཁོས་ཁུག་མར་ཡུད་ཙམ་གློངས་རྗེས། ལག་ཕྱིས་ཤིག་བཏོན་ནས་ངོ་གདོང་ཕྱིས། དད་
ལྡན་པ་དག་གིས་མགྲིན་གཅིག་ཏུ་སྐད་གདངས་དམའ་མོའི་ངང་། “ཨིན་” ཟེར་
བ་དང་། བུད་མེད་སླར་ཡང་སྐད་ཤུགས་ཆེན་པོས་བཤད་རྒྱུར། “རེད་ལགས། ཡེ་ཤུ་ཡ།
ཡེ་ཤུ།
“སྤུན་ཟླ་རྣམ་པ། ཁྱོད་ཅག་གིས་ཀན་ན་ཙོག་པའི་བྱིས་པ་ཚོར་ལྟོས་དང་། མཚམས་
ཤིག་ལ་ཡེ་ཤུ་ཁོང་གི་ཆ་ལུགས་ཀྱང་འདི་འདྲ་རེད། ཁོང་གི་ཨ་མས་གཟི་བྱིན་དང་སྡུག་
བསྔལ་མཉམ་དུ་མྱངས། ཡང་མིན་ན། སྐབས་དང་སྐབས་སུ། མོས་ཡེ་ཤུ་པང་ཞིང་། ལྷ་
མོ་རྣམས་ཀྱིས་གླུ་དབྱངས་བླངས་ནས་ཁོ་གཉིད་དུ་བཅུག་ལ། ཡང་མིན་ན། མོས་ཕྱི་རོལ་
ཏུ་གཟིགས་ཏེ། རོམ་གྱི་ཉེན་རྟོག་པ་རྣམས་སྒོ་ཁ་འགྲིམས་ཡོད་ལོས་ཆེ།” ཁོས་ངོ་གདོང་
འབྱིད་ཞོར་དུ། གོམ་པ་ལྗིད་ཏིག་ཏིག་ངང་ཕར་འགྲོ་ཚུར་འོང་བྱེད། “ང་ལ་ཉོན་དང་།
སྤུན་ཟླ་རྣམ་པ། ངས་ཉིན་མོ་དེ་མཐོང་སོང་། མ་རེ་ཡ་སྒོ་ཁར་ཙོག་པ་ན། ཡེ་ཤུ་པུས་མོའི་
སྟེང་བསྔས། ཆུང་དུས་ཀྱི་ཡེ་ཤུ། དེ་གར་ཙོག་པའི་བྱིས་པ་དག་དང་འདྲ་བར། དེ་ནི་ཆུང་
དུས་ཀྱི་ཡེ་ཤུ་རེད། ངས་ལྷ་མོའི་ཚོགས་ཀྱིས་ཞི་བདེར་བསྟོད་གླུ་འབུལ་པ་ཐོས། ངས་ལྷ་
མོའི་ཚོགས་ཀྱིས་གཟི་བྱིན་ལ་བསྟོད་གླུ་འབུལ་པ་ཐོས། ངས་མིག་ཟུང་བཙུམས་པ་དེ་
མཐོང་། ངས་མ་རེ་ཡ་ཡར་ལྡིང་བ་མཐོང་། ངས་དམག་མི་དེའི་ངོ་མདོང་མཐོང་། ཁོས་
བཤད་རྒྱུར། ང་ཚོས་མི་གསོད་རྒྱུ་ཡིན། ང་ཚོས་མི་གསོད་རྒྱུ་ཡིན། ང་ཚོས་ཁྱོད་ཀྱི་བྱིས་
པ་ཡེ་ཤུ་གསོད་རྒྱུ་ཡིན། ངས་སྙིང་རྗེ་བའི་ཨ་མ་དེའི་བཤུམ་སྐད་དང་ཞུ་ངག་ཐོས། རྒྱུ་
མཚན་ནི་མོར་བདག་པོའི་སྲུང་སྐྱོབ་དང་ལྷ་ཡི་བཀའ་ལུང་མ་ཐོབ་པས་རེད།”
“ཨིན་ཡེ་ཤུ་ལགས། བྱིས་པ་ཡེ་ཤུ་ཡ།” སྐབས་དེར། སྐད་སྒྲ་གཞན་ཞིག་
འཛེར་འཛེར་ངང་གྲག་བྱུང་། “ངས་མཐོང་སོང་། ཡེ་ཤུ་ལགས། འོ། ངས་མཐོང་སོང་།” དེ་
བཞིན་སྐད་སྒྲ་གཞན་ཞིག་ཀྱང་གྲག་བྱུང་བར། འབྲུ་གཅིག་ཀྱང་མི་གསལ་ལ། ཆུ་ནང་གི་
ལྦུ་བ་ལྟ་བུར་མངོན།
“ངས་མཐོང་སོང་། སྤུན་ཟླ་རྣམ་པ། ངས་ཚོགས་ཞིང་དེ་མཐོང་སོང་། མི་རྣམས་
ཧ་ལས་ཤིང་ཧང་སངས་པར་བྱེད་པའི་ཚོགས་ཞིང་དེ་མཐོང་སོང་། ངས་ཀེང་རུས་ཀྱི་
གནས”དེ་མཐོང་སོང་། དེ་གར་ལྷ་ཤིང་མཆིས། ངས་རྐུན་མ་དང་ཇག་པ། ཆེས་ཐ་ཤལ་གྱི་
མི་དག་མཐོང་སོང་། ངས་ཁ་ཤོམ་དང་སྨྱོ་གཏམ་དེ་དག་ཐོས་སོང་། གལ་ཏེ་ཁྱོད་ནི་ཡེ་ཤུ
ཡིན་ཚེ། ཁྱོད་ཀྱིས་ཅིའི་ཕྱིར་སྡོང་བོ་ཁུར་ནས་ཕ་རོལ་ཏུ་མི་འགྲོའམ། ངས་བུད་མེད་
ཚོའི་ངུ་བཤུམ་དང་མྱ་ངན་ཐོས་སོང་། ངས་སྨྲེ་སྔགས་དང་འོ་དོད་ཐོས་པར་མ་ཟད། ལྷ་
ཆེན་གྱིས་མགོ་ཕར་དཀྱོགས་ཏེ། ཁོ་ཚོས་ངའི་ཕྲུ་གུ་བཀྲོངས་ཐལ། ཁོ་ཚོས་དངོས་གནས་
ངའི་ཕྲུ་གུ་བཀྲོངས་ཐལ་ཟེར་བ་ཐོས།”
“ཨིན་ཡེ་ཤུ་ལགས། ངས་མཐོང་སོང་། ཡེ་ཤུ་ཡ།”
“མིག་ལྡོངས་པའི་ཉེས་ཅན་དག སྤུན་ཟླ་རྣམ་པ། ངས་ཁྱོད་ཚོར་བཤད། མིང་སྲིང་
རྣམ་པ། ངས་ཁྱོད་ཚོར་བཤད། ལྷ་ཆེན་གྱིས་ཁོའི་བླ་མེད་ཀྱི་ངོ་གདོང་ཕྱིར་ཕྱོགས་པའི་
ཚེ། ཁོས་བཤད་རྒྱུར། ངས་ལྷ་ཡུལ་གྱི་ཁུར་བོ་ཇེ་ལྕིར་གཏང་མི་འདོད། ངས་ཁེར་ཧྲེང་དུ་
ལུས་པའི་ལྷ་ཆེན་གྱིས་རྒྱ་སྒོ་གཏན་པ་མཐོང་སོང་། ངས་ཤྭ་འོད་གནམ་སའི་མཚམས་སུ་
བྲུག་པ་མཐོང་སོང་། ངས་མི་རབས་ནས་མི་རབས་བར་གནས་པའི་མུན་ནག་དང་འཆི་
བ་མཐོང་སོང་། དེའི་ཕྱིས་སུ། ལྟོས་དང་། སྤུན་ཟླ་རྣམ་པ། རེད་ཡ། སྤུན་ཟླ་རྣམ་པ། ངས་
ཅི་ཞིག་མཐོང་སོང་ངམ། ངས་ཅི་ཞིག་མཐོང་སོང་། ཉེས་ཅན་རྣམས་ཡ། ངས་འདས་ལོག་
དང་འོད་སྣང་མཐོང་སོང་། ཞི་ཞིང་དུལ་བའི་ལྷ་ཆེན་གྱིས་བཤད་རྒྱུར། ཁོ་ཚོས་ང་བསད་
པའི་རྐྱེན་དེའི་ཁོ་ནའི་དབང་གིས། ཁྱོད་ཚོ་ད་གཟོད་སླར་གསོན་ཐུབ་པ་རེད། ང་ཤི་བ་
ནི། ངོ་མཚར་ལ་བློ་ཕྱོགས་པའི་མི་རྣམས་དུས་གཏན་དུ་འཚོ་བའི་ཆེད་ཡིན། སྤུན་ཟླ་རྣམ་
པ། སྤུན་ཟླ་ཚོ། ངས་བསྐལ་པ་འཇིག་པའི་གནམ་ལྕགས་མཐོང་སོང་། ངས་གསེར་མདོག་
གི་དུང་སྒྲ་ཡིས་ལྷ་ཡུལ་བདེ་ལྡན་གྱི་འགྱུར་ཁུགས་བསྒྲགས་པ་ཐོས་སོང་། ལུག་ཁྲག་གི་
མཛད་རྗེས་ཡིད་ལ་བརྣགས་པའི་འདས་པོ་མ་ལུས་སླར་ཡང་སོས་པར་གྱུར།”
དད་པ་ལྡན་ཚོའི་སྐད་ཀྱི་རླབས་སྒྲ་དང་ཡར་ཁྱོགས་པའི་ལག་ཟུང་གི་ནགས་ཚལ་
ཁྲོད། པན་ཅི་རྐུབ་སྟེགས་སུ་ཙོག་ཅིང་། རྣམ་ཤེས་བླ་འཁྱམས་པ་ལྟར་ཁོས་ཞི་འཇམ་གྱི་
མིག་ཟུང་ཆེས་ཆེར་བགྲད་འདུག ཏི་ཨར་ཞུ་ཁོའི་འགྲམ་དུ་ཀྲོང་ངེར་འགྲེང་ཞིང་། ཧོན་
ཐོར་པ་ལྟར་ཁུ་སིམ་མེར་ངུ་བཞིན་འདུག ད་དུང་ཡང་མི་རྣམས་ཀྱི་དྲན་འཛིན་ཁྲོད་
གནས་པའི་ལུ་གུ་དེའི་སྡུག་བསྔལ་དང་ཟུངས་ཁྲག་ཁོལ་མར་གདུང་སེམས་སྐྱེས།
ཁོ་ཚོ་གཟི་བྱིན་འབར་བའི་དྲོས་ཇའི་ཉི་འོད་ཁྲོད་སླེབས་ཤིང་། བྱེ་ཟེགས་ཀྱི་ལམ་
ཕྲན་སྟེང་བསྐྱོད་དེ། དད་ལྡན་གྱི་ཚོགས་སོ་སོར་གྱེས་ནས་རང་རང་སར་ཁ་བརྡ་བྱེད་དུས་
ཀྱང་། ཏི་ཨར་ཞུ་ད་དུང་ཡང་མཚམས་མེད་དུ་ངུ་བཞིན། ཁ་བརྡའི་དབྱིངས་སུ་གཞུག་
འདོད་གཏན་ནས་མ་བྱུང་།
“ཁོ་ནི་ཆོས་དཔོན་མཆོག་ཏུ་གྱུར་པ་ཞིག་རེད། གནམ་རྒན་མ། དང་ཐོག་མིག་ལ་
མི་རན་ནའང་། རྗེས་སུ་བློར་ཇེ་འབབ་ནས་ཇེ་འབབ་ཏུ་གྱུར་སོང་།”
“ཁོས་དབང་ཆ་དང་གཟི་བྱིན་མཐོང་འདུག”
“བདེན་པ་ཤ་སྟག་རེད། ཁོས་མཐོང་འདུག ཁ་གཏད་དུ་བསྡད་པ་ལྟར་དངོས་སུ་
མཐོང་འདུག”
ཏི་ཨར་ཞུ་ཡིས་ཅི་ཡང་མ་ཟེར། མིག་ཆུའི་དོག་པ་ནི་མཁུར་ཚོས་ཀྱི་ཀར་ཀོར་དང་
ཀྱག་ཀྱོག་བརྒྱུད་ནས་ཐུར་དུ་བཞུར། ཁོའི་ངོ་གདོང་གི་ཤ་ཚུགས་ལ་གཡོ་འགུལ་བྲལ།
མོས་མགོ་བོ་དགྱེ་སྟེ་འགྲོ་ཞོར་དུ། ཐ་ན་མིག་ཆུ་འབྱིད་པའི་སྟ་གོན་ཙམ་ཡང་མི་བྱེད།
“ཁྱེད་ཀྱིས་ག་རེ་གནང་གིན་ཡོད། ཨ་མ།” ཧྥེ་ལའོ་ཉི་ཡིས་བཤད་རྒྱུར། “མི་འདི་
འདྲ་མང་པོས་ཁྱེད་ལ་བལྟས་འདུག ང་ཚོ་མི་དཀར་གྱི་ས་མཚམས་སུ་བསླེབ་ལ་ཉེ།”
ངས་ཐོག་མ་དང་མཐའ་མ་གཉིས་ཀ་མཐོང་བྱུང་། ཏི་ཨར་ཞུ་ཡིས་བཤད་
རྒྱུར། “ཁྱོད་ཀྱིས་ང་ལ་བདག་བྱེད་མི་དགོས།”
“ཅི་ཞིག་ལ་ཐོག་མ་དང་ཅི་ཞིག་ལ་མཐའ་མ་ཟེར།” ཧྥེ་ལའོ་ཉི་ཡིས་དེ་ལྟར་བཤད།
“ཁྱོད་ཀྱིས་ཁ་ཡ་མ་བྱེད།" ཏི་ཨར་ཞུ་ཡིས་བཤད་རྒྱུར། “ངས་སྔུན་ལ་ཐོག་མ་
མཐོང་བ་དང་། ད་ལྟ་མཐའ་མའང་མཐོང་སོང་།”
ཡིན་ནའང་། མོ་ཚོ་རྒྱ་ལམ་དུ་མ་འབྱོར་གོང་། མོས་གོམ་མཚམས་བཞག་སྟེ། ཤམ་ལྭ་
ཡར་བརྫེས་ཤིང་། ཐོག་ཐུ་བཀྱགས་ནས་རང་ཉིད་ཀྱི་མིག་ཆུ་གཙང་མར་ཕྱིས། དེ་ནས་མུ་
མཐུད་དུ་ལམ་ལ་ཆས། པན་ཅི་གོམ་པ་ཁྱར་ཁྱོར་ངང་ཏི་ཨར་ཞུ་ཡི་འགྲམ་དུ་སྐྱོད་བཞིན།
ལཱ་སེ་སི་ཐི་ཡིས་མདུན་ཕྱོགས་སུ་ཚུགས་ཀ་འདྲ་མིན་ཕུད་པར་བལྟས། དེ་ནི་ཁྱི་རྒན་གླེན་
པ་ཞིག་གིས་ཁྱི་ཕྲུག་གཅང་བོ་ཞིག་ལ་ལྟ་བ་དང་གཉིས་སུ་མེད། ལ་སེ་ཐི་ཡིས་ཉི་གདུགས་
ཤིག་བཀར་པ་དང་། རྩྭ་ཞྭ་གསར་བ་དེ་གསེག་གོན་བྱས་པར། ཉི་འོད་ཁྲོད་མ་རབས་པྲ་
ཚག་གི་ཉམས་ཡོངས་སུ་ཤར་འདུག ཁོ་ཚོ་ཁྱིམ་སྒོར་སླེབས་པ་དང་ལྷན་དུ། ནང་དུ་
དཀྱོགས་ནས་འཛུལ། པན་ཅི་སླར་ཡང་ག་ཆད་དུ་ངུས་བྱུང་། སྐབས་ཤིག་རིང་། ཁོ་ཚོས་
འཁོར་ལམ་སྣེ་མོར་འགྲེང་བའི་ཁང་ཆེན་ལ་ཅེར་ནས་བསྡད། ཁང་ཆེན་དེ་ནི་གྲུ་བཞི་
གླིང་བཞི་ཅན་ཞིག་སྟེ། དུས་ཡུན་རིང་བོར་ཞལ་ཞལ་མ་བྱས་པའི་དབང་གིས། ཕྱི་ཁྱམས་
ཀྱི་རྩིག་ངོས་གོག་ཅིང་འདལ་བཞིན་མཆིས།
“དེ་རིང་ཁང་ཆེན་དུ་ཅི་ཞིག་བྱུང་བ་རེད་དམ།” ཧྥེ་ལའོ་ཉི་ཡིས་བཤད་རྒྱུར།
“གང་ལྟར་དོན་དག་ཅིག་བྱུང་བ་སྨོས་ཅི་དགོས།”
“དོན་དག་ཅི་ཡང་བྱུང་མེད།” ཏི་ཨར་ཞུ་ཡིས་བཤད་རྒྱུར། “ཁྱོད་ཀྱིས་རང་ཉིད་
ལ་བདག་རྒྱོབས་དང་འགྲིག མི་དཀར་གྱི་དོན་དག་ཡིན་ན། ཁོ་ཚོར་སེམས་ཁུར་བྱེད་དུ་
བཅུག་པས་ཆོག”
“གང་ལྟར་དོན་དག་ཅིག་བྱུང་བར་གདོན་མི་ཟ།” ཧྥེ་ལའོ་ཉི་ཡིས་བཤད་རྒྱུར།
“ད་ནངས་ཞོགས་པར་ངས་ཁོ་ངུ་བཞིན་པ་ཐོས། འོ་ལེ། དོན་དེ་ང་ལ་འབྲེལ་བ་ཅི་
ཡང་མེད།”
“ངས་ཅི་ཞིག་བྱུང་བ་ཤེས་ཡོད།” ལ་སེ་ཐི་ཡིས་དེ་ལྟར་བཤད།
“ཁྱོད་ཀྱིས་ཤེས་མི་འོས་པའི་བྱ་བ་མང་པོ་ཤེས་འདུག” ཏི་ཨར་ཞུ་ཡིས་བཤད་
རྒྱུར། “ད་ཅི་ཧྥེ་ལའོ་ཉི་ཡིས་ཁྱོད་དང་འབྲེལ་བ་མེད་ཅེས་པ་མ་ཐོས་སམ། ཁྱོད་ཀྱིས་པན་
ཅི་ཁྲིད་དེ་ལྷས་རྒྱབ་ཏུ་སོང་། ཁོར་སྤྱོད་ལོག་བཅའ་རུ་མ་འཇུག ངས་གུང་ཇ་འཚག་ན་
སྐད་གཏང་ཡོང་།”
“ངས་སྲས་མོ་ཁོན་ཏིང་གང་དུ་ཡོད་པ་ཤེས།” ལ་སེ་ཐི་ཡིས་དེ་ལྟར་བཤད།
“དེས་ཁྱོད་ཀྱིས་ཁྱི་ཁ་ཚུམས།" ཏི་ཨར་ཞུ་ཡིས་བཤད་རྒྱུར། “ནམ་དུས་ཁོན་ཏིང་
ལ་ཁྱོད་ཀྱི་ཁ་ཏ་སློབ་གསོ་མཁོ་ཚེ། ངས་ཁྱོད་ལ་བཤད། ད་ལྟ་ཁྱོད་གཉིས་མྱུར་དུ་ལྷས་རྒྱབ་
ལ་བརྩེ་རུ་སོང་།”
སམ།”
“ཁྱེད་ཀྱིས་རྩྭ་རའི་ནང་སྤོ་ལོ་བརྒྱབ་མ་གོང་། གནས་ཚུལ་ཅི་ཞིག་ཡིན་པ་རྟོགས
“ཁོ་ཚོས་ད་དུང་མགོ་བརྩམ་རྒྱུ་མ་རེད། སྐབས་དེར། T. P. ཕྱིར་སླེབས་ཏེ། ཁོ་ཁྲིད་
ནས་ཤིང་རྟར་བསྐྱོན་ངེས། ཤོག ཞྭ་མོ་གསར་བ་དེ་ང་ལ་བྱིན་དང་།”
ལ་སེ་ཐི་ཡིས་ཞྭ་མོ་ཕར་བསྟབས་རྗེས། པན་ཅི་དང་མཉམ་དུ་ལྷས་ར་གཞུག་མར་
སོང་། པན་ཅི་ཡིས་མུ་མཐུད་དུ་ཧིན་ཧིན་སྒྲོག ཡིན་ནའང་སྐད་མགོ་ཇེ་དམའ་རུ་ཕྱིན།
ཏི་ཨར་ཞུ་དང་ཧྥེ་ལའོ་ཉི་གཉིས་ཀ་ཤིང་ཁང་ཆུང་ཆུང་དུ་འཛུལ་ཏེ་ཅུང་ཙམ་བགོར་
མཚམས་སུ། ཏི་ཨར་ཞུ་སྒོར་ཐོན་པ་དང་། མེ་ཏོག་དྲུབས་ཤིང་མདོག་ཤོར་བའི་རས་ཀྱི་
ཤམ་ལྭ་དེ་གཡོགས་ནས་ཇ་ཁང་བསྙེགས། ཐབ་མེ་ཡོངས་སུ་བསྒོངས་ཚར། ཁང་བ་ཧྲིལ་
བོར་འུར་ཟིང་ཅི་ཡང་བྲལ། མོས་པང་ཁེབས་གྱོན་ཏེ། ཁང་ཀླད་དུ་འགོས། ག་ས་ཀུན་ཏུ་
ལྷིང་འཇགས་ཀྱིས་སིམ་འདུག ཁོན་ཏིང་གི་ཁང་བ་ནི་ཁོ་ཚོ་ཁ་འབྲལ་དུས་དང་གཅིག་
འདྲར་སྣང་། མོ་ནང་དུ་འཛུལ་བ་དང་། ནང་ལཱ་ཡར་བཏུས་ཤིང་། རྐང་འབོབ་ཡུ་རིང་དེ་
ཕྱིར་འཐེན་སྒམ་དུ་བསྡུས། ལྕམ་མོ་ཁང་ཕུ་སུང་གི་སྒོ་གཏན་འདུག ཏི་ཨར་ཞུ་སྒོ་ཁར་
འགྲེངས་ནས་ཡུད་ཙམ་རིང་རྣ་བ་གཏད། མོས་སྒོ་ཕྱེ་ནས་ནང་དུ་འཛུལ་བ་ན། ག་པུར་གྱི་
དྲི་མ་ཞིག་ལམ་སང་སྣ་ལམ་འཐུལ། སྒེའུ་ཡོལ་བརྒྱབ་ཅིང་། ཁང་བའི་ནང་རེས་གསལ་
རེས་མོག་གི་ངང་དུ་གནས། མལ་ཁྲི་དེའང་མུན་ནག་ཁྲོད་བསྐུངས་པས། དང་པོ་ཙ་ན་
མོས་ལྕམ་མོ་ཁང་ཕུ་སུང་གཉིད་དུ་ཡུར་བར་བསམས། མོས་སྒོ་གཏན་རྩིས་བྱེད་སྒང་དུ།
མལ་ཁྲིར་ཉལ་མཁན་དེས་ངག་སྒོ་ཕྱེ་བྱུང་།
“ཨིན།” མོས་བཤད་རྒྱུར། “སུ་ཡིན་ནམ།”
“ང་ཡིན།" ཏི་ཨར་ཞུ་ཡིས་བཤད་རྒྱུར། “ཁྱེད་ལ་དགོས་མཁོ་ཅི་ཞིག་ཡོད་དམ།”
ལྕམ་མོ་ཁང་ཕུ་སུང་གིས་ཨ་ལན་མ་ཕྱུང་། མོའི་མགོ་བོ་འཕག་ཙམ་ཡང་མི་བྱེད།
ཅུང་ཙམ་གྱི་རྗེས་སུ་མོས་བཤད་རྒྱུར། “ཅེ་སུང་གང་དུ་ཡོད།”
“ཁོ་ད་དུང་ཕྱིར་ལོག་མེད།” ཏི་ཨར་ཞུ་ཡིས་བཤད་རྒྱུར། “ཁྱེད་ལ་དགོས་མཁོ་ཅི་
ཞིག་ཡོད་དམ།”
ལྕམ་མོ་ཁང་ཕུ་སུང་གིས་ཚིག་གཅིག་ཀྱང་མི་སྨྲ་ཞིང་། སྡུག་སྣང་དང་ཟུངས་ཟད་
ཀྱི་མི་ནང་བཞིན། ནམ་ཞིག་བཟློག་ཏུ་མེད་པའི་གོད་ཆག་དང་ཕྲད་ཚེ། ག་ཤེད་ཅིག་ནས་
དཀའ་སྤྱད་ཁུར་བཟོད་ཀྱི་སྙིང་སྟོབས་ཤིག་བསྐྱེད་ཐུབ་པར་མངོན། ཡང་ན་ཟད་དུ་མེད་
པའི་སྟོབས་ཤུགས་ཤིག ད་ལྟའི་གནས་ཚུལ་འོག མོའི་སྟོབས་ཤུགས་དེ་ནི་གསང་རྒྱ་ཅི་
ཞིག་དགྲོལ་འདོད་ཀྱི་འདུན་པ་གང་རུང་ལས་བྱུང་བ་གོར་མ་ཆག “འོ།” མཇུག་མཐར་
མོས་སྐད་ཆ་བཤད་བྱུང་། “ཁྱེད་ཀྱིས་དངོས་པོ་དེ་རྙེད་སོང་ངམ། ”
“དངོས་པོ་ཅི་ཞིག ཁྱེད་ཀྱིས་གང་ཟེར་བ་ཡིན།”
“འཕྲིན་ཡིག ཉུང་མཐར་ཡང་མོས་བསམ་བློ་ཐོངས་ཏེ། ང་ཚོར་འཕྲིན་ཡིག་ཅིག་
བསྐྱུར་ན་ལོས་འགྲིག ཐ་ན་ཁོན་ཏིང་གིས་ཀྱང་བསྐྱུར་བ་མ་ཡིན་ནམ།”
“ཁྱེད་ཀྱིས་ཅི་ཞིག་ལབ་ཀྱིན་ཡོད་དམ།” ཏི་ཨར་ཞུ་ཡིས་བཤད་རྒྱུར། “ཁྱེད་ཀྱིས་
མོར་ཅི་ཡང་བྱུང་མེད་པ་ཤེས་མེད་དམ། ངས་ཁ་ཚོན་བཅད་ནས་བཤད་ཆོག་པ་ནི། ས་མ་
རུབ་གོང་མོ་སྒོ་འདི་བརྒྱུད་དེ་ནང་དུ་འཛུལ་འོང་ངེས།”
“སྐྱག་རྫུན་མ་ལབ།” ལྕམ་མོ་ཁང་ཕུ་སུང་གིས་བཤད་རྒྱུར། “འདི་ནི་རྒྱུད་པ་
འདེད་པའི་དོན་དག་ཅིག་རེད། ཨ་ཞང་ཅི་ལྟ་བུ་ཞིག་ཡོད་ན། ཚ་མོའང་དེ་ལྟ་བུ་ཞིག་
ལོས་ཡོད། ཡང་ན། མར་མི་རིག་པའི་བུ་མོ་ཞིག་གང་དུ་འདུག ངས་མོ་འདི་ལྟར་ངན་པ་
ལང་ཤོར་ཡིན་པ་སུར་རིག་པ་མི་ཤེས་ལ། དེར་ཁ་ཡ་བྱ་འདོད་ཀྱང་མེད་པ་འདྲ།།
“ཁྱེད་ཀྱིས་ཉིན་རྒྱུན་འདི་ལྟར་གླེང་ན་དོན་སྙིང་ཅི་ཞིག་མཆིས།” ཏི་ཨར་ཞུ་
ཡིས་བཤད་རྒྱུར། “ཡང་གཅིག་བཤད་ན། མོས་འདང་མ་ཕོག་པར་ལམ་དེ་འདྲ་བདམས་
སྲིད་དམ།”
“ངས་ཀྱང་མི་ཤེས། སྐབས་དེར་ཁོན་ཏིང་ལའང་རྒྱུ་མཚན་ཅི་ཞིག་ཡོད་དམ། ཁོས་
དེ་ལྟར་བྱས་དོན་ག་རེ་ཡིན་ནམ། ང་ལ་འཕྱས་གདགས་དང་ངའི་སེམས་པ་གསོད་ཆེད་ཁོ་
ནར་ག་ལ་འགྲོ། མི་སུ་ཞིག་ལྷ་ཆེན་གྱི་གོ་སར་བསྡད་ཀྱང་རུང་། དོན་དག་འདིའི་རིགས་
ག་ལ་བཟོད་ཐུབ། ང་ནི་མི་དྲག་གི་སྲས་མོ་ཡིན། གཞན་གྱིས་ངའི་མི་རབས་ཚ་རྒྱུད་
རྣམས་འདི་ལྟར་ཡིན་པ་མཐོང་ན་ཇི་ལྟར་ཡིད་ཆེས་སམ། ཡིན་ནའང་། ངའི་བྱིས་པ་ཚང་
མ་དངོས་གནས་དེ་འདྲ་རེད།”
“ཁྱེད་ཀྱིས་སྐྱུགས་ལ་ལྟོས་དང་།” ཏི་ཨར་ཞུ་ཡིས་བཤད་རྒྱུར། “ས་རུབ་མ་ཐག་མོ་
ཁྱིམ་དུ་ལོག་སྟེ། གུས་གུས་ཞུམ་ཞུམ་གྱིས་མལ་ཁྲིའི་སྟེང་ཉལ་བར་ངེས།” དེར་ལྕམ་མོ་
ཁང་ཕུ་སུང་གིས་ཅི་ཡང་མི་ཟེར། ག་པུར་གྱི་དྲི་མ་སིམ་པའི་རས་ཁུག་དེ་མོའི་དཔྲལ་བར་
བཞག་ཅིང་། ཉལ་གོས་ནག་པོ་མལ་ཁྲིའི་སྣེ་མོར་གསེག་ཐད་ཀྱིས་བཀབ་འདུག ཏི་ཨར་
ཞུ་སྒོ་ཁར་ལངས་ཏེ། ལག་པ་ཡ་གཅིག་གིས་སྒོ་ཡུར་འཇུས།
“ཡ།” ལྕམ་མོ་ཁང་ཕུ་སུང་གིས་བཤད་རྒྱུར། “ཁྱོད་ལ་དོན་དག་གཞན་ཅི་ཞིག་
ཡོད་དམ། ཁྱོད་ཀྱིས་ཅེ་སུང་དང་པན་ཅི་མེན་གཉིས་ཀར་གུང་ཇ་གྲ་སྒྲིག་བྱེད་དམ། ཡང་
ན་བསྐྱུར་རྒྱུ་ཡིན།”
“ཅེ་སུང་ད་དུང་ཕྱིར་ལོག་མེད།” ཏི་ཨར་ཞུ་ཡིས་བཤད་རྒྱུར། “ངས་དྲོས་ཇ་ལོས་
བཟོ། ཁྱེད་ལ་ཅི་ཡང་མི་མཁོ་འམ། ཁྱེད་ཀྱི་ཚ་བསྲོས་ད་དུང་དྲོས་འདུག་གམ།”
“ཁྱོད་ཀྱིས་ངའི《དམ་པའི་གསུང་རབ》ཁྱེར་ཤོག་དང་ཆོག”
“ང་ད་ནངས་སྒོར་མ་སོང་གོང་ཁྱེད་ལ་བྱིན་པ་ཡིན།"
“ཁྱོད་ཀྱིས་མལ་ཁྲིའི་སྣེ་མོར་བཞག་འདུག དེར་ཡུན་རིང་བོར་ལུས་ན་ལྷུང་མི་
སྲིད་དམ།”
ཏི་ཨར་ཞུ་མལ་ཁྲིའི་འགྲམ་དུ་སོང་སྟེ། མལ་ཁྲིའི་འོག་གི་མུན་ནག་ཁྲོད་ལག་པས་
བསྙབས་མཐར། མདུན་ཤོག་བསྒོར་ནས་ཐང་ལ་ལྷུང་བའི《དམ་པའི་གསུང་རབ》དེ་རྙེད་
པར་གྱུར། མོས་ཤོག་སྣེ་བརྫེས་པ་ཐམས་ཅད་ཕྱིར་བསྙམས་རྗེས། མལ་ཁྲིའི་སྟེང་དུ་བཞག
ལྕམ་མོ་ཁང་ཕུ་སུང་གིས་ཐ་ན་མིག་ཕྱེ་ཙམ་ཡང་མ་བྱས། མོའི་སྐྲ་ལོ་དང་སྔས་མགོ་གཉིས་
མདོག་གཅིག་ཏུ་སྣང་ཞིང་། མོའི་མགོ་བོ་སྨན་ཆུ་གཏིགས་པའི་རས་ཁུག་གིས་དཀྲིས་
ཡོད་པར་བལྟས་ན། གསོལ་བ་འདེབས་པའི་དགེ་བསྙེན་མ་ཞིག་དང་འདྲ། “ད་དེར་མ་
འཇོག” མོས་སྔར་བཞིན་མིག་ཟུང་བཙུམས་ནས་བཤད། “ཁྱོད་ཀྱིས་ད་ནངས་དེ་གར་
བཞག་སོང་། ད་ཡང་ཁྱོད་ཀྱིས་ང་ཡར་ལངས་ནས་ལེན་དུ་འཇུག་འདོད་དམ།”
ཏི་ཨར་ཞུ་ཡིས་ལག་པ་མོའི་ལུས་སྟེང་བགོམས་ནས་ཕར་སྲིང་ཞོར། དཔེ་ཆ་དེ་
མལ་ཁྲིའི་སྣེ་མོ་གཞན་གཅིག་གི་ཁོད་ཡངས་ས་ཞིག་ཏུ་བཞག “ཁྱེད་ཀྱིས་མི་ཤེས་སམ།
བཀླག་ཐབས་མི་འདུག་ཨང་།” མོས་བཤད་རྒྱུར། “སྒེའུ་ཡོལ་དེ་ཅུང་ཟད་བརྒྱངས་ན་ཅི་
འདྲ་རེད།
“མི་དགོས། ཅི་ཡིན་ན་ཡིན་དུ་ཆུགས། ཁྱོད་སོང་ནས་ཅེ་སུང་ལ་གུང་ཟས་གྲ་སྒྲིག་
བྱོས་དང་།”
ཏི་ཨར་ཞུ་སྒོར་ཐོན། མོས་སྒོ་གཏན་རྗེས། ཕྱིར་ཇ་ཁང་དུ་ལོག མེ་ཐབ་གྲང་ཤུར་
ཤུར་དུ་སྣང་། མོ་དེ་གར་འགྲེང་བའི་སྐབས་སུ། འཆའ་སྒམ་གོང་གི་ཆུ་ཚོད་ཀྱིས་དྲིལ་
བརྡ་ཐེངས་བཅུར་བསྒྲགས། “དུས་ཚོད་བཅུ་གཅིག་པ་རེད།” མོས་བཤད་རྒྱུར། “ཅེ་
སུང་ད་དུང་ལོག་མི་འདུག ངས་ཐོག་མཐའ་གཉིས་ཀ་མཐོང་བྱུང་།” མོས་དེ་ལྟར་ཁེར་
བཤད་སྟེག་ཞོར་གྲང་ཤུར་ཤུར་གྱི་མེ་ཐབ་ལ་བལྟས། “ངས་ཐོག་མ་དང་མཐའ་གཉིས་ཀ་
མཐོང་བྱུང་།” མོས་སྒྲོག་ཙེའི་སྟེང་མོས་སྒྲོག་ཙེའི་སྟེང་འཁྱགས་ཟས་ཁ་ཤས་བཤམས་པ་དང་སྦྲགས། ཕར་
འགྲོ་ཚུར་འོང་སྒོས་མཆོད་བསྟོད་ཀྱི་སྙན་ངག་དབྱངས་སུ་གྱེར་ཞིང་། འགྱུར་ཁུགས་མ་
ལུས་རྐང་པ་ཕྱེད་མགོ་མའི་ཚིག་ཁོ་ནར་ཟད། མོས་གུང་ཟས་འགྱུ་བའི་འཕྲོར། སྒོ་ཁར་
སོང་ནས་ལ་སེ་ཐི་བོས། ཅུང་ཙམ་བགོར་རྗེས། ལ་སེ་ཐི་དང་པན་ཅི་གཉིས་ཀ་སླེབས།
པན་ཅི་ཡིས་ད་དུང་ཧིན་སྒྲ་སྒྲོག་བཞིན། ཨ་ན་མ་ན་རང་ཉིད་རང་ལ་ལེན་པ་འདྲ།
“ཁོར་མཚམས་ཚིགས་ཅི་ཡང་མི་འདུག” ལ་སེ་ཐི་ཡིས་དེ་ལྟར་བཤད།
“ཁྱོད་ཚོས་སྔོན་ལ་ཟོ་དང་།” ཏི་ཨར་ཞུ་ཡིས་བཤད་རྒྱུར། “ཅེ་སུང་དྲོས་ཇ་འཐུང་
དུ་ཡོང་རྒྱུ་མ་རེད།” ཁོ་གཉིས་སྒྲོག་ཙེའི་མཐའ་སྐོར་དུ་ཙོག པན་ཅི་ཡིས་སྐམ་ཟས་ཀྱི་
རིགས་བཟའ་བར་འདང་རྒྱག་མེད། འོན་ཀྱང་། སྐབས་འདིར་ཁོའི་མདུན་དུ་བཤམས་པ་
ནི་འཁྱགས་ཟས་ཀྱི་རིགས་སུ་གཏོགས་ནའང་། ཏི་ཨར་ཞུ་ཡིས་ཁོའི་མ་མགལ་གཤམ་དུ་
ལག་ཕྱིས་ཤིག་དཀྲིས། ཁོ་དང་ལ་སེ་ཐི་གཉིས་ཀྱིས་ཟ་མགོ་བརྩམས། ཏི་ཨར་ཞུ་ཇ་ཁང་དུ་
གཡེང་ཞོར། མོའི་བློ་ངོར་ཡོད་པའི་མཆོད་བསྟོད་ཀྱི་སྙན་ཚིག་རྐང་གཉིས་མ་དེ་ཡང་ཡང་
ངག་ལ་བཀུག “ཁྱོད་ཚོས་རྒྱགས་ཚད་ཅིག་ཟོ།” མོས་བཤད་རྒྱུར། “ཅེ་སུང་ཕྱིར་ཡོང་
རྒྱུ་མ་རེད།”
སྐབས་དེར་ཅེ་སུང་ནི་དབྱིན་ལེ་ཉི་ཤུ་ལྷག་གི་ཕ་རོལ་ཏུ་ཡོད། སྔ་དྲོར། ཁོ་རང་ཁྱིམ་
ནས་ཐོན་ཏེ། མགྱོགས་མྱུར་ངང་གྲོང་རྡལ་ཕྱོགས་སུ་བརྒྱུགས། ལམ་བར་དུ་ཆོས་ཐོག་ལ་
དལ་གྱིས་བགྲོད་པའི་མི་ཚོགས་བརྒལ་ཅིང་། རླུང་ཁྲོད་ནས་ཆད་མ་མཐུད་དུ་གྲག་པའི་
གཏུམ་སྤྱོད་ཀྱི་ཅོང་སྒྲར་བཟུར་ནས་ཕྱིན། ཁོ་སྟོང་ལྷང་ལྷང་གི་ཐང་ཆེན་བརྒྱུད་མཐར།
ཁོད་དོག་པའི་སྲང་ཆུང་ཞིག་ཏུ་དཀྱོགས། རླངས་འཁོར་སྲང་ཆུང་དུ་འཛུལ་བ་ན་སྔར་
ལས་ཀྱང་དལ་ཅག་གེར་གྱུར། ཁོ་ཤིང་ཁང་ཞིག་གི་སྔུན་སར་བསྡད་པ་དང་ཆབས་ཅིག
རླངས་འཁོར་ལས་བབས་ཏེ་ཕྱོགས་གཉིས་སུ་མེ་ཏོག་མང་པོ་བཙུགས་པའི་ལམ་ཕྲན་དེད་
ནས་སྒོ་ཁྱམས་ག་ལ་བ་དེར་དེངས།
སྒོ་ཡོལ་གྱི་ནང་རོལ་ནས་མི་ཞིག་གིས་སྐད་ཆ་གང་རུང་བཤད་ཀྱིན་འདུག ཁོས་
ལག་པ་བཀྱགས་ནས་སྒོ་དེ་བརྡུང་རྩིས་བྱས་པར། གློ་རྡེག་ཏུ་གོམ་པའི་ཐྲིག་སྒྲ་ཐོས་མ་
ཐག སླར་ཡང་ལག་པ་ཕྱིར་བསྐུམས། ཕྱིས་སུ་དོར་མ་ནག་པོ་དང་གོང་བ་མེད་པའི་ཚི་
ལེན་དཀར་པོ་གྱོན་མཁན་གྱི་མི་གཟུགས་རིང་ཞིག་གིས་སྒོ་ཕྱེ་བྱུང་། མི་དེའི་སྦོམ་ཞིང་
མཁྲེགས་པའི་ཐལ་མདོག་གི་སྐྲ་ལོ་འཛིངས་པ་དང་། མིག་མདངས་སྐྱ་བོ་སྒོར་ཞིང་གསལ་
ཏེ། བྱིས་ཕོ་ཞིག་གི་མིག་འབྲས་དང་མཚུངས། ཁོས་ཅེ་སུང་གི་ལག་པར་འཇ་ཞོར། ཅེ་
སུང་ཁང་ནང་དུ་དྲུད་མ་འཐེན་གྱི་སྒོ་ནས། ཡུན་རིང་བོར་ལྷོད་པར་མ་གྱུར།
“མྱུར་དུ་ཕེབས་རོགས།” ཁོས་བཤད་རྒྱུར། “མྱུར་དུ་ནང་ལ་ཕེབས་རོགས།”
“ཁྱོད་ལམ་ལ་ཆས་ཡོད་དམ།” ཅེ་སུང་གིས་དེ་ལྟར་བཤད།
“རེམ་རེམ།” མི་དེས་ཅེ་སུང་གི་དཔུང་བ་ནས་དེད་དེ་ནང་དུ་བསུས་ཤིང་། ཁང་
མིག་ཅིག་ཏུ་འཛུལ་བ་ན། དེ་གར་སྐྱེས་པ་ཞིག་དང་བུད་མེད་ཅིག་མཆིས། “ཁྱོད་ཀྱིས་མོ་
ཐི་ཨར་གྱི་ཟླ་བོ་མི་ཤེས་སམ། འདི་ཅེ་སུང་ཁང་ཕུ་སུང་རེད། འདི་ཧྥུ་ནུང་རེད།”
“ལོས་ཤེས།” ཅེ་སུང་གིས་དེ་ལྟར་བཤད་ནའང་། མི་དེར་ལྟ་ཙམ་ཡང་མི་བྱེད།
སྐབས་དེར་ཉེན་དཔོན་གྱིས་ཁང་མིག་གཞན་ཞིག་ནས་རྐུབ་སྟེགས་ཤིག་དྲུད་འོངས་པའི་
ཚེ། མི་དེས་བཤད་རྒྱུར།
“ང་ཚོ་འགྲོ། ཁྱོད་ཚོས་ཁ་བརྡ་ལྷོད་ལྷོད་བྱོས། ཤོག་ཡ། མོ་ཐི་ཨར།”
“ག་ལ་ག་ལ།” ཉེན་དཔོན་གྱིས་བཤད་རྒྱུར། “ཁྱོད་ཚོ་དེ་གར་སྡོད་དང་སྐྱོན་
མེད། ངས་བསམས་ན་དོན་དག་ཚབས་ཆེན་པོ་ཡིན་རྒྱུ་མ་རེད་འདོད། ཅེ་སུང་། ཁྱོད་
ཙོག་དང་།"
“ང་ཚོ་འགྲོ་ཞོར་དུ་བཤད་ཆོག” ཅེ་སུང་གིས་བཤད་རྒྱུར། “ཞྭ་མོ་དང་སྟོད་
གཡོགས་གཉིས་ཟུངས་ཤིག”
“ངེད་གཉིས་འགྲོ་རྒྱུ་ཡིན།” སྐྱེས་པ་དེས་ཡར་ལང་ཞོར་དེ་ལྟར་བཤད།
“ཁྱོད་གཉིས་ག་ལེར་སྡོད་དང་།” ཉེན་དཔོན་གྱིས་བཤད་རྒྱུར། “ང་དང་ཅེ་སུང་
གཉིས་ཀ་སྒོ་ཁྱམས་སུ་སོང་ནས་དོན་དག་གླེང་ཆོག”
“ཁྱོད་ཀྱིས་ཞྭ་མོ་དང་སྟོད་གཡོགས་གྱོན་དང་།” ཅེ་སུང་གིས་བཤད་རྒྱུར། “ཁོ་ཚོ་
སོང་ནས་དུས་ཚོད་བཅུ་གཉིས་བགོར་སོང་།” ཉེན་དཔོན་གྱིས་ཁོ་ཁྲིད་ནས་སྒོ་ཁྱམས་སུ་
སླེབས། དེར་སྐྱེས་པ་ཞིག་དང་བུད་མེད་ཅིག་སྒོ་ཁ་འགྲིམ་པ་དང་ཕྲད་དེ། ཉེན་དཔོན་ལ་
འཚམས་འདྲི་བྱས། ཉེན་དཔོན་གྱིས་ཀྱང་སྤྲོ་སེམས་འཁོལ་ཞིང་སྒྲོབ་ཉམས་ཆེན་པོའི་ངང་
ཨ་ལན་སྤྲད། ཅོང་སྒྲ་ད་དུང་མཚམས་མེད་དུ་གྲག་ཅིང་མཆིས། ཅོང་སྒྲ་དེ་ནི་མི་ནག་ལུང་
བར་འབོད་པའི་ས་ཕྱོགས་ནས་མཆེད་པར་མངོན། “ཉེན་དཔོན། ཁྱོད་ཀྱིས་ཞྭ་མོ་གྱོན་
དང་།” ཅེ་སུང་གིས་དེ་ལྟར་བཤད། ཉེན་དཔོན་གྱིས་རྐུབ་སྟེགས་གཉིས་དྲུད་ནས་འོངས།
“ཡ་ཙོག་དང་། དོན་དུ་བྱ་བ་ཅི་ཞིག་བྱུང་བ་རེད།”
“ངས་ཁ་པར་ལས་ཁྱོད་ལ་བཤད་མྱོང་།” ཅེ་སུང་ཡར་འགྲེངས་ནས་བཤད་རྒྱུར།
“ངས་དེ་ལྟར་བྱེད་དོན་ནི་དུས་ཚོད་ཆུད་ཟོས་སུ་མི་གཏོང་བའི་ཆེད་ཡིན། འོ་ན་
ངས་ཁྲིམས་ཁང་ལ་གཏུགས་ཏེ་ཁྱོད་ཀྱིས་དམ་བཅས་མྱོང་བའི་འགན་ཁུར་བསྒྲུབ་ཏུ་
འཇུག་གམ།”
“ཐོག་མར་ཁྱོད་མར་ཙོག་སྟེ། ང་ལ་གནས་ཚུལ་གསལ་བོར་ཤོད་དང་།” ཉེན་
དཔོན་གྱིས་བཤད་རྒྱུར། “ངས་ཁྱོད་ཀྱི་ཁེ་ཕན་ལ་ཁག་ཐེག་བྱ་ངེས་ཡིན།”
“ཁག་ཐེག གཡུགས་ཤོག” ཅེ་སུང་གིས་བཤད་རྒྱུར། “ཁྱོད་ཀྱིས་ཁེ་ཕན་ཁག་
ཐེག་ཟེར་རམ།”
“ད་ལྟ་ཁྱོད་ཀྱིས་ང་ཚོའི་བྱ་བར་གེགས་བྱེད་པ་རེད།” ཉེན་དཔོན་གྱིས་བཤད་
རྒྱུར། “ཁྱོད་མར་ཙོག་ནས་གནས་ཚུལ་གསལ་བོར་ཤོད་དང་།”
ཅེ་སུང་གིས་ཁོར་བཤད། ཁོའི་ཁོང་ཁྲོ་བྱོ་ས་མེད་པར་བརྟེན། བཤད་ཀྱིན་བཤད་
ཀྱིན་སྐད་མགོ་ཇེ་མཐོར་སོང་། ཁོས་རང་ཉིད་ལ་འགེབས་སྲུང་བྱེད་པའི་སེམས་ཁམས་ཇེ་
འཚུབ་དང་གཞན་ལ་སྡང་བའི་ཞེ་སྡང་གི་མེ་ལྕེ་ཇེ་ཆེར་འབར་བས། རེ་ཞིག་སྐབས་དོན་
བབ་པའི་ཚིག་གཅིག་ཀྱང་ངག་ལས་མ་ཁྲོལ། ཉེན་དཔོན་གྱིས་སྒམ་བརླིང་དང་འོད་དུ་
འཚེར་བའི་མིག་མདངས་ཀྱིས་ཁོར་ཅེར་ནས་བསྡད།
“ཡིན་ནའང་ཁྱོད་ལ་ཁོ་ཚོས་བྱས་པའི་བདེན་དཔང་མེད།” ཁོས་བཤད་རྒྱུར།
“ཁྱོད་ཀྱིས་དེ་ལྟར་འདོད་པ་ཙམ་རེད།”
“བདེན་དཔང་མེད་ཟེར་རམ།” ཅེ་སུང་གིས་བཤད་རྒྱུར། “ངས་ཉིན་གཉིས་ཀྱི་
དུས་ཚོད་བེད་སྤྱད་དེ། མོ་རྒྱ་ལམ་དང་སྲང་ཀྱོག་རེ་རེར་འཛུལ་བ་དང་ཕྱིར་ཐོན་པར་
རྗེས་འདེད་བཏང་བ་ཡིན། དང་ཐོག་ངས་ཁོ་གཉིས་ཁ་ཁར་ཕྲལ་ན་བསམས། རྗེས་སུ་
ངས་མོར་འདི་ལྟར་གསལ་འདེབས་བྱས་མྱོང་སྟེ། གལ་སྲིད་ངས་ཁོ་ཚོ་མཉམ་དུ་བསྡད་པ་
མཐོང་ཚེ་རང་དགར་མི་བསྐྱུར་ཁོ་ཐག་ཡིན། དོན་དག་འདི་བྱུང་བ་ན། ཁྱོད་ཀྱིས་ད་དུང་
ང་ལ་འཕྱན་མོ་དེའི་བདེན་དཔང་མེད་ཟེར་”
“ཡ་ཡ། ཆོག་གི” ཉེན་དཔོན་གྱིས་བཤད་རྒྱུར། “ཧ་གོ་སོང་། སྐད་ཆ་འདི་དག་
གིས་ཆོག” ཁོ་ཕར་འཁོར་ཏེ། ལག་པ་ཁུག་མར་བཅུག་ནས་རྒྱ་ལམ་ཁ་གཏད་དུ་བལྟས།
“དེ་རིང་ང་དངོས་སུ་བསྐོ་བཞག་བྱས་པའི་ཁྲིམས་བསྟར་པ་ཁྱོད་ཀྱི་མདུན་སར་
སླེབས་ན། ཁྱོད་ཀྱིས” ཅེ་སུང་གིས་དེ་ལྟར་བཤད།
“འཁྲབ་སྟོན་རུ་ཁག་དེས་གཟའ་འཁོར་འདིར་མཱོ་ཐི་ཧྲིན་ན་འཁྲབ་སྟོན་བྱེད་
ཀྱིན་འདུག་སྐད།” ཉེན་དཔོན་གྱིས་དེ་ལྟར་བཤད།
“བདེན།” ཅེ་སུང་གིས་བཤད་རྒྱུར། “གལ་ཏེ་ངའི་མིག་མདུན་གྱི་ཁྲིམས་བསྟར་
པས་ཁོའི་ཆེད་དུ་འདེམ་ཤོག་འཕངས་པའི་མང་ཚོགས་ལ་འགན་ཁུར་ཚེ། ང་ད་ལྟ་མཱོ་
ཐི་ཧྲིན་ལ་སླེབས་ཡོད་པ་གདོན་མི་ཟ།”
ཁོས་སླར་ཡང་བརྒྱུད་རིམ་གཙོ་བོ་དག་མདོར་
བསྡུས་སྒོས་ཐེངས་གཅིག་བཤད། ཨ་ན་མ་ན་རང་ཉིད་ཀྱི་ཁོང་ཁྲོ་དང་ཅི་བྱ་གཏོལ་བྲལ་
ཁྲོད་སྤྲོ་སྣང་རེ་གཉིས་རྙེད་ཐུབ་པ་ལྟར། ཡིན་ནའང་། ཉེན་དཔོན་གྱིས་རྣ་བ་གཏན་ནས་
བླགས་མི་འདུག
“ཅེ་སུང་།” ཁོས་བཤད་རྒྱུར། “ཁྱོད་ཀྱིས་ཅིའི་ཕྱིར་སྒོར་སྟོང་གསུམ་ཁྱིམ་དུ་ཉར་
པ་ཡིན།”
“ཅི་ཟེར།” ཅེ་སུང་གིས་བཤད་རྒྱུར། “ངས་སྒོར་མོ་གང་དུ་འཇོག་མིན་དེ་ང་
རང་གི་དོན་དག་རེད། ཁྱོད་ཀྱི་འགན་ཁུར་ནི་ང་ལ་རོགས་བྱས་ཏེ་སྒོར་མོ་ཕྱིར་ལེན་རྒྱུ་
དེ་རེད།”
“ཁྱོད་ཀྱི་ཨ་མས་སྒོར་མོ་འདི་འདྲ་མང་པོ་ཞིག་ཉར་ཡོད་པ་ཤེས་སམ།”
“ཝེ། ང་ལ་ཉོན་དང་།” ཅེ་སུང་གིས་བཤད་རྒྱུར། “ངའི་ཁྱིམ་ལ་འཕྲོག་བཅོམ་
ཐེབས་པ་རེད། ངས་ཉེས་ཅན་སུ་ཞིག་ཡིན་པ་དང་ད་ལྟ་ཁོ་ཚོ་གང་དུ་ཡོད་པ་ཤེས། ང་
འདིར་ཡོང་དོན་ནི་དངོས་སུ་བསྐོ་བཞག་བྱས་པའི་ཁྲིམས་བསྟར་པ་བཙལ་ཆེད་ཡིན།
ངས་ཁྱོད་ལ་འོར་གྱིས་ཐེངས་གཅིག་འདྲི། ཁྱོད་ཀྱིས་ང་ལ་རོགས་བྱས་ཏེ་སྒོར་མོ་ཕྱིར་
ལེན་ནམ། ཡང་ན་མི་ལེན།”
“གལ་ཏེ་ཁྱོད་ཀྱིས་ཁོ་ཚོ་རྙེད་ཚེ། ཁྱོད་ཀྱིས་བུ་མོ་དེར་ཅི་བྱ་རྩིས་ཡོད། ”
“ཅི་ཡང་མེད།” ཅེ་སུང་གིས་བཤད་རྒྱུར། “ངས་མོར་ཅི་ཡང་བྱ་རྩིས་མེད། ཐ་ན་
རེག་ཐུག་ཙམ་ཡང་མི་བྱེད། འཕྱོན་མ་འདི། མོས་ངའི་བྱ་བ་ཡལ། མདུན་ལམ་བརླགས།
ཨ་ཕ་བསད། ཉིན་གྲངས་བཞིན་ངའི་ཨ་མའི་ཚེ་ཚད་སྟུང་། དེར་མ་ཟད་གྲོང་རྡལ་ཧྲིལ་
བོར་ངའི་མགོ་འགྱོག་ས་མེད་པར་བཏང་། ངས་མོར་ཅི་ཡང་མི་བྱེད།” ཁོས་བཤད་
རྒྱུར། “ངས་ཐ་ན་སྤུ་ཉག་གཅིག་ཀྱང་བསྒུལ་རྒྱུ་མིན།”
“བུ་མོ་དེ་སྒོར་བྲོས་པ་ནི་ཁྱོད་ལན་པས་རེད། ཅེ་སུང་།”
“ངས་རང་ཁྱིམ་ཇི་ལྟར་སྐྱོང་། འདི་ནི་ང་མི་སྒེར་གྱི་དོན་དག་རེད།” ཅེ་སུང་གིས་
བཤད་རྒྱུར། “ཁྱོད་ཀྱིས་དོན་དུ་ང་ལ་རོགས་རམ་བྱ་རྒྱུ་ཡིན་ནམ་མིན།”
“བུ་མོ་དེ་ཁྱོད་ཀྱིས་སྒོར་དེད་པ་རེད།” ཉེན་དཔོན་གྱིས་བཤད་རྒྱུར། “དེར་མ་ཟད་
ང་ལ་དོགས་གནས་ཤིག་ཡོད་པ་ནི། སྒོར་མོ་དེ་ཡང་སྙིང་སུར་གཏོགས་དགོས་སམ། གྱོད་
གཞི་འདི་ངས་མི་ཚེ་གང་བོར་ཡང་རྩད་མི་ཆོད་པ་འདྲ།”
ཅེ་སུང་དེ་གར་འགྲེང་བསྡད་ཅིང་། ལག་ཟུང་གིས་དལ་བ་དལ་བུར་ཞྭ་མོའི་སྣེ་མོར་
ཡང་ཡང་
ང་རེག ཁོས་སྐད་ཤུགས་ཆུང་ངུས་བཤད་རྒྱུར། “འོ་ན། ཁྱོད་ཀྱིས་ང་ལ་གཞོགས་
འདེགས་བྱས་ཏེ་ཁོ་ཚོ་འཛིན་བཟུང་བྱ་རྒྱུ་མིན་ནམ།”
“དོན་འདི་ང་ལ་བབ་མེད། ཅེ་སུང་། གལ་ཏེ་ཁྱོད་ལ་བདེན་དཔང་ཁུངས་འཕེར་
ཞིག་ཡོད་ཚེ། ངས་འཛིན་བཟུང་བྱ་ཁོ་ཐག་ཡིན། འོན་ཀྱང་བདེན་དཔང་མེད་པ་བདེན་
ན། གྱོད་གཞི་འདི་ངའི་འགན་དབང་ལས་ཡོངས་སུ་བརྒལ་བར་བལྟས་ཆོག”
“འདི་ནི་ཁྱོད་ཀྱི་དྲིས་ལན་ཡིན་ནམ། ཨེ་རེད།” ཅེ་སུང་གིས་བཤད་རྒྱུར། “ད་
རུང་ཁྱོད་ལ་གོ་སྐབས་འདུག ཁྱོད་ཀྱིས་བསམ་བློ་ཞིབ་མོར་ཐོངས།”
“བསམ་བློ་གཏང་རྒྱུ་མེད། ཅེ་སུང་།”
“འོ་ན་བཟང་གི” ཅེ་སུང་གིས་དེ་ལྟར་བཤད་རྗེས་ཞྭ་མོ་གྱོན། “ཁྱོད་ལ་འགྱོད་པ་
རྟས་མི་ཟིན་པ་སྐྱེ་ངེས། ང་ལ་རོགས་རམ་བྱེད་མཁན་མེད་པ་མིན། གནས་འདི་ནི་ཨུ་རུ་
སུའི་རྒྱལ་ཁབ་མ་རེད། ཨུ་རུ་སུའི་རྒྱལ་ཁབ་ཡིན་རྒྱུ་ན། ལྕགས་ཀྱི་དཔང་རྟགས་ལེབ་མོ་
ཞིག་བཏགས་ཚེ། མགོ་ན་གནམ་མིན་ན་མེད་ཀྱང་ཆོག” ཁོ་སྐས་ཐེམ་རེ་རེ་ལས་མར་
བབས་ཤིང་རླངས་འཁོར་དུ་འཛུལ་ཏེ་གློག་སྒོ་ཕྱེ། ཉེན་དཔོན་གྱིས་ཁོས་རླངས་འཁོར་ལ་
ཁ་ལོ་བསྒྱུར་བ་དང་དཀྱོགས་མཚམས་སྤྲད་པ། དེ་ནས་མགྱོགས་མྱུར་སྒོས་ཁང་བ་འདི་
དང་ཁ་བྲལ་ནས་གྲོང་རྡལ་ཕྱོགས་སུ་བསྐྱོད་པར་བལྟས།
ཆུ་ཚོད་ཀྱི་དྲིལ་བུ་སླར་ཡང་གྲག་སྟེ། ཉི་འོད་འཕུར་བའི་ཆེས་མཐོ་ས་ཞིག་ཏུ་བྲག་
ཅར་མཆེད་མཐར། འོད་གསལ་དང་ཟིང་ལོང་གི་སྒྲ་རླབས་དུམ་བུ་མང་པོར་གས། ཅེ་སུང་
གིས་སྣུམ་ཚིགས་ཤིག་ཏུ་རླངས་འཁོར་བསྒགས་པ་དང་། རྐྱལ་བར་ཞིབ་བཤེར་བྱེད་དུ་
བཅུག་ཅིང་རྡོ་སྣུམ་གང་ཚད་ཅིག་བླུགས།
“ལམ་ཐག་རིང་བོར་བགྲོད་དགོས་སམ།” སྣུམ་ཚིགས་ཀྱི་མི་ནག་དེས་དེ་ལྟར་
དྲིས། ཁོས་ཁ་ཡ་མ་བྱས། “བལྟས་སོང་ན་གནམ་ཐང་རྒྱུ་ཡིན་པ་འདྲ།” མི་ནག་དེས་དེ་
ལྟར་བཤད།
“ཐང་རྒྱུ་རེད་དམ། ཁྱོད་སྨྱོས་འདུག” ཅེ་སུང་གིས་བཤད་རྒྱུར། “དུས་ཚོད་བཅུ་
གཉིས་པར་བསླེབ་ན་དབབ་རྒྱུ་ཡིན་པ་ཁོ་ཐག་རེད།" ཁོས་གནམ་ངོར་བལྟས་པའི་མུར།
ཆར་བ་འབབ་པ་དང་། འདམ་མྱགས་ཀྱི་ས་ལམ། རང་ཉིད་གྲོང་རྡལ་དང་དབྱིན་ལེ་ཁ་
ཤས་ཀྱི་ས་མཚམས་སུ་འགྲོ་འདུག་ཁེགས་པའི་གནས་ཚུལ་ཡིད་ལ་འཁོར། ཁོས་ཐ་ན་
རྐྱེན་ངན་གྲོགས་སུ་གྱུར་པ་དཔེ་ལྟར་ཡིད་ལ་སྒོམ་པ་ནི། ཁོ་གུང་ཟས་ཀྱི་རྗེས་སུ་མི་ཆོད་
པ་ཐག་བཅད་ཅིང་། ཁོ་ད་ལྟ་བྲེལ་མ་འཚུབ་ཀྱིས་ལམ་ལ་ཆས་ཚེ། དྲོས་ཇའི་དུས་ཚོད་
དུ་གྲོང་རྡལ་གཉིས་ཀྱི་དཀྱིལ་དབུས་སུ་ལུས་ཏེ། མི་རིགས་བྱ་རིགས་ཙམ་ཡང་མེད་པའི་
ས་སྟོང་དུ་འཕྱན་ངེས་རེད། ཁོའི་སེམས་སུ། ད་ལྟ་ནི་ལྡོག་སྟེ་ངལ་གསོ་བའི་གོ་སྐབས་
ལྷུན་གྱིས་གྲུབ་པ་ཞིག་ལགས་པས། ཁོས་མི་ནག་དེར་བཤད་རྒྱུར། “ཁྱི་སྐྱག་ཁྱོད་འདིར་
ཅི་མ་ཉན། གཞན་གྱིས་ཁྱོད་ལ་རྔན་པ་བརྫངས་ཏེ། བསམ་གཟས་ནས་རླངས་འཁོར་འདི་
བསྐྱོད་དུ་མི་འཇུག་པ་ཨེ་རེད།”
“རྐྱལ་བ་འདིར་དབུགས་ཏི་ག་ཙམ་ཡང་མི་འདུག" མི་ནག་དེས་དེ་ལྟར་བཤད།
“འོ་ན་ཁྱོད་ཕར་སོང་ཞིག ག་རེ། དབུགས་དོང་ང་ལ་བྱིན།” ཅེ་སུང་གིས་དེ་
ལྟར་བཤད།
“ད་ལྟ་སྦོས་ནས་ཡོང་བཞིན་འདུག” མི་ནག་དེ་ཡར་ལང་ཞོར་བཤད་རྒྱུར། “ཁྱེད་
ཀྱིས་བསྐོར་ནས་སོང་ཆོག”
ཅེ་སུང་རླངས་འཁོར་དུ་འཛུལ་བ་དང་གློག་སྒོ་ཕྱེ་རྗེས། རླངས་འཁོར་ལ་ཁ་ལོ་
བསྒྱུར། ཁོས་མགྱོགས་རིམ་གཉིས་པར་སྤྲད་པ་ན། སྒུལ་ཤུགས་འཕྲུལ་ཆས་ཀྱིས་དབུགས་
ཧལ་ཧལ་བྱེད། དེའི་འཕྲོར་ཁོས་ཆེས་མགྱོགས་པའི་རིམ་པར་དེད་དེ། སྣུམ་སྒོ་རྩད་ཐུག་
རག་ཏུ་མནན་ནས་རྒྱུག “མི་འགྱང་བར་ཆར་བ་གཏང་རྒྱུ་རེད།” ཁོས་བཤད་རྒྱུར། “ང་
ལམ་ཕྱེད་ལ་སླེབས་མཚམས། ཆར་ཞོད་དྲག་པོ་ཞིག་གཏང་ངེས་རེད།” ཁོས་རླངས་
འཁོར་བསྐོར་ཏེ་ཅོང་བརྡ་ཐོས་ཐུབ་པའི་གནས་དེ་དང་ཁ་བྲལ་ཞིང་། གྲོང་རྡལ་དང་བར་
ཐག་རིང་དུ་ཕྱིན་མཐར། རང་ཉིད་འདམ་མྱགས་ཁྲོད་བྱིང་ཞིང་ཐབས་བརྒྱ་ཇུས་སྟོང་གིས་
རྟ་ཕོ་གཉིས་བཙལ་ནས་རླངས་འཁོར་ཡར་འཐེན་པའི་རྣམ་པ་ཞིག་བློ་ངོར་ཡང་ཡང་
འཆར། “ཡིན་ནའང་རྟ་ཕོ་དེ་དག་ཆོས་ཁང་སྒོ་ཁར་བརྟོད་འདུག” ཁོས་སླར་ཡང་རང་
ཉིད་ཀྱིས་ཇི་ལྟར་ཆོས་ཁང་ཞིག་རྙེད་པ་དང་། དེ་ནས་རྟ་ཕོ་གཉིས་ཁྲིད་དེ་ཕར་འགྲོ་སྒང་
དུ། རྟ་བདག་ཆོས་ཁང་ལས་སྒོར་ཐོན་པར་མ་ཟད། ཁོར་གཤེ་གཤེ་གཏོང་བ་ཐོས་པ་ན།
ཁོས་ལག་པ་ཡར་ཕྱར་ནས་རྟ་བདག་དེ་སར་བསྒྱེལ་བ་སོགས་རྟོག་བཏགས་བྱས། “ང་
ནི་ཅེ་སུང་ཁང་ཕུ་སུང་ཡིན། སུ་ཞིག་གིས་ངའི་ལམ་དགག་རྒྱུ་ཟེར་ན་ཁོགས་ལ་ལྟོས།
ཁྱོད་ཚོས་བདམས་པའི་ཡུལ་དཔོན་གྱིས་ཀྱང་ངའི་ལམ་དགག་མི་ཕོད།” ཁོས་དེ་ལྟར་
བཤད་པའི་མུར། རང་ཉིད་ཀྱིས་དམག་ཁྱུ་ཞིག་གི་སྣེ་དྲངས་ནས་ཁྲིམས་ཁང་དུ་སོང་སྟེ་
ད་ཅིའི་ཉེན་དཔོན་དེ་སྒོར་འདྲུད་པའི་སྣང་བ་ཤར། “གཏེ་བོ་འདིས་ལག་པ་བསྣོལ་ནས་
བསྡད་དེ་ངའི་བྱ་བ་འཆོར་བར་བལྟས་འདུག དེས་ན། ངས་ཁོར་ང་རང་ཉིད་ཀྱིས་བྱ་བ་
ཅི་ཞིག་རྙེད་པར་བལྟ་རུ་གཞུག་ཆོག” སྐབས་དེར་ཁོས་རང་ཉིད་ཀྱི་ཚ་མོ་བརྗེད་ངས་
སུ་གྱུར་ཅིང་། སྒོར་མོ་དེའི་རིན་ཐང་ཅི་འདྲ་ཡིན་པའང་བློ་ངོ་ལས་གར་སོང་ཆ་མེད་དུ་
ཡལ། ལོ་ངོ་བཅུའི་རིང་ལ། ཁོའི་མིག་ལམ་དུ་སྔ་ཕྱི་དེ་གཉིས་ཀ་གཟུགས་སུ་མ་གྲུབ་ཅིང་
སྟོང་པ་ཉིད་ཁོ་ནར་སྣང་། སྔ་ཕྱི་དེ་གཉིས་ཀ་གཞི་གཅིག་ཏུ་བསྲེས་ནའང་། དེ་སྔོན་ཁོའི་
ལག་ལ་ཐོབ་ཅིང་ད་ལྟ་ཤོར་ཟིན་པའི་དངུལ་ཁང་གི་བྱ་བ་དེའི་མཚོན་རྟགས་ཙམ་ལས་
མ་འདས།
གནམ་ངོ་རིམ་བཞིན་ཇེ་དྭངས་སུ་གྱུར། བར་ལམ་འདིར་ས་ངོས་སུ་རྒྱུ་བ་ནི་ཉི་འོད་
མ་ཡིན་པར་སྤྲིན་པའི་གྲིབ་གཟུགས་རྐྱང་རྐྱང་རེད། ཁོའི་སྣང་ངོར། གནམ་ངོ་ཐང་བ་འདི་
ནི་དགྲ་ཕྱོགས་ཀྱིས་ཁོ་ཚར་གཅོད་བྱ་འདོད་ཀྱི་རྡུང་རྡེག་ལན་ཞིག་ཏུ་འཁུམས་ལ། ཁོས་
རང་ཉིད་ཀྱི་རྨ་ཁ་ཟབ་མོ་ཁུར་ནས་ཁ་གཏད་གཅག་དགོས་པའི་འཐབ་འཛིང་ཐེངས་ཤིག་
ཏུའང་མཐོང་། དུས་ཡུན་རིང་བོ་མ་ལོན་པར། ཁོ་ཆོས་ཁང་ཞིག་བརྒྱུད་ཅིང་། དེ་དག་
ཚོན་རྩི་བྱུགས་མེད་པའི་ཤིང་ཁང་ཁོ་ནར་ཟད། ཤིང་ཁང་གི་ཡང་སྟེང་དུ་ལྕགས་ཀྱི་རྒྱ་
ཕིབས་མཆིས། མཐའ་སྐོར་དུ་རྟ་ཕོ་རེ་གཉིས་བརྟོད་པ་དང་། རྙིང་གོག་གི་རླངས་འཁོར་
ཁ་ཤས་བསྐྱུར་འདུག ཁོའི་སྣང་ངོར། ཆོས་ཁང་རེ་རེ་ནི་སོ་ཁང་རེ་རེ་རེད་ལ། དེའི་ནང་
དུ་ལས་དབང་ཟེར་བའི་སྲུང་དམག་རེ་རེ་འགྲེང་འདུག ཁོ་ཚོ་ཚང་མས་མགོ་བོ་ཡོན་
ནས་ཁོར་ལྐོག་ལྟ་ལན་རེ་བྱས། “ཁྱོད་ཚོ་ཚང་མ་ཁྱི་སྐྱག་དག་དག་རེད།” ཁོས་བཤད་
རྒྱུར། “ ཁྱོད་ཚོས་ང་འགོག་ཐུབ་མིན་ལ་ལྟོས་དང་།" ཁོས་དམག་ཁྱུ་ཞིག་དྲངས་ནས་
ཉེན་དཔོན་ལ་ལག་སྒྲོག་བརྒྱབ་སྟེ་མདུན་དུ་འདྲུད་བཞིན་པའི་རྣམ་པ་ཡིད་ལ་དྲན། གལ་
ཏེ་འགངས་ལ་ཐུག་ཚེ། ཁོས་ཀུན་ཐུབ་ཀྱི་ལྷ་ཆེན་ཡིན་ཡང་ཁོང་གི་ཁྲི་འཕང་ལས་མར་
དབབ་ངེས། ད་དུང་ཡང་། ཁོའི་རྟོག་ངོར་ཤར་བ་ནི། ལྷ་ཡུལ་གྱི་དམག་དཔོན་དམག་མི་
དང་དམྱལ་ཁམས་ཀྱི་དམག་དཔོན་དམག་མི་བཅས་པས་ཁོར་གཡུལ་བཤམས་པ་ན། ཁོ་
ཇི་ལྟར་དཔའ་ངར་ཞུམ་མེད་ཀྱིས་གཡུལ་ངོ་ལས་ཐར་ཏེ། མཇུག་མཐར་བྲོས་བྱོལ་དུ་ཕྱིན་
པའི་ཚ་མོ་བཟུང་བ་དེ་རེད།
རླུང་བུ་ཤར་ལྷོའི་ཕྱོགས་ནས་ལྡང་ཞིང་། མཚམས་ཚིགས་མེད་པར་ཁོའི་ངོ་གདོང་
ཡང་ཡང་བྲན། བར་མེད་དུ་ལྡང་བའི་རླུང་བུ་དེ་ཁོའི་སྤྱི་གཙུག་ནས་ནང་རོལ་ཏུ་འཐིམ་
བཞིན་པའི་སྣང་བ་སྐྱེས། གློ་བུར་དུ། ཁོས་གནའ་དུས་ཀྱི་ལུང་བསྟན་ཞིག་དྲན་མ་ཐག
རླངས་འཁོར་ཏན་སེར་བསྒགས་པ་དང་། གཡོ་འགུལ་མེད་པའི་ངང་དེ་གར་ཙོག་ནས་
བསྡད། དེའི་འཕྲོར་ཁོས་ལག་པ་བརྐྱངས་ནས་མགྲིན་པར་རེག་ཞོར་ངན་སྔགས་བཏོན།
ཁོ་རླངས་འཁོར་དུ་བསྡད་དེ་སྐད་འགྲགས་འགྲགས་སྒོས་དམོད་མོ་བོར། སྔོན་ཆད།
ཐེངས་རེར་ཁོས་རླངས་འཁོར་བསྐོར་ནས་ལམ་ཐག་རིང་བོར་བགྲོད་དགོས་ཚེ། མགོ་མི་
ན་བའི་ཆེད་དུ། ཁོས་ནམ་ཡང་ག་པུར་གཏིགས་པའི་ལག་ཕྱིས་ཤིག་འཛིན་རྐྱང་བྱེད་ལ།
རླངས་འཁོར་གྲོང་རྡལ་ལས་ཐོན་མ་ཐག ལག་ཕྱིས་མགྲིན་པར་དཀྲིས་པ་ན། སྨན་དྲི་
འཇིབ་པར་ཕན་སླེབས་ཆེན་པོ་འབྱུང་བ་རེད། ད་ལྟ། ཁོ་རླངས་འཁོར་ལས་འཇུར་འོངས་
ཤིང་། ཨོང་སྟན་ཁ་ལོ་བསྒོར་ཏེ། སྟབས་ལེགས་ཚེ་ག་པུར་གྱི་སྨན་ཆུ་སིམ་པའི་ལག་ཕྱིས་
དེ་ལྟ་བུ་ཞིག་རྙེད་ན་བསམས། ཁོས་སྔ་གཞུག་གཉིས་ཀར་ཞིབ་ཏུ་བཙལ་པ་དང་། སླར་
ཡང་དྲང་མོར་དགྱེ་ནས་ངན་སྔགས་བཏོན། བལྟས་བལྟས་མེད་པར་རྒྱལ་ཁ་འཐོབ་ལ་ཁད་
དུ། ཁ་ཡོང་ལག་ཤོར་གྱི་སྡུག་བསྔལ་ཐེངས་གཅིག་མྱངས། ཁོས་མིག་ཟུང་བཙུམས་ཤིང་།
གསེག་ཐད་ཀྱིས་རླངས་འཁོར་གྱི་སྒོ་ངོས་སུ་བསྙེས། ཁོ་ག་པུར་གྱི་སྨན་ཆུ་བརྗེད་པ་དེ་
ཕྱིར་ལེན་དུ་སོང་ཡང་ཆོག ཡང་ན་མུ་མཐུད་དུ་མདུན་ཕྱོགས་བསྙེག་ཀྱང་བླ། གང་ལྟར་
རུང་། ཁོའི་མགོ་བོ་ན་ནས་གས་ཚལ་དུ་འགྲོ་རྒྱུ་སྨོས་མ་དགོས། གལ་སྲིད་ཁྱིམ་ལ་ལོག་ཚེ།
དེ་རིང་ནི་གཟའ་ཉི་མ་རེད། ཁོས་ག་པུར་རག་ལོས་ཀྱང་སྲིད། གལ་སྲིད་མདུན་ཕྱོགས་
བསྙེགས་ནས་སོང་ཚེ། དངོས་གནས་ཅི་འབྱུང་ཆ་མི་འཚལ། ཡིན་ནའང་གལ་སྲིད་ཁོ་
ཕྱིར་ཐེངས་གཅིག་ཕྱིན་ཚེ། ཁོ་མཱོ་ཐི་ཧྲིན་ལ་བསླེབ་པར་དུས་ཚོད་གཅིག་དང་ཕྱེད་ཀའི་
ནར་མར་འགྱང་རྒྱུ་རེད། “ཡང་མིན་ན་ངས་རླངས་འཁོར་བསྐོར་དལ་ཚེ།” ཁོས་བཤད་
རྒྱུར། “ངས་རླངས་འཁོར་དལ་མོར་བསྐོར་ཏེ། དོན་དག་གཞན་པར་འདང་རེ་བརྒྱབ་ན།
སྐྱོན་ཆེན་པོ་འབྱུང་མི་སྲིད་ནའང་ཐང་།”
ཁོ་རླངས་འཁོར་དུ་འཛུལ་རྗེས། གློག་སྒོ་ཕྱེ། “ད་ནི་དོན་དག་གཞན་པ་རེ་དྲན་པར་
བྱ།” དེ་བས། ཁོའི་ཡིད་ངོར་ལོ་རུན་འཕོས་འོངས། ཁོས་རང་ཉིད་དང་མོ་གཉིས་ལུས་
གདན་ཐོག་གཅིག་ལ་ཉལ་བ་རྟོག་བཏགས་བྱས། ཁོ་མོའི་འགྲམ་དུ་ཉལ་ཏེ་མོར་ཞུ་བ་བྱེད་
པའི་དུས་དེའི་ཚེ། ཁོས་གཞར་ཡང་སྒོར་མོ་དེ་དྲན་བྱུང་ལ། མ་བསམས་ས་ནས་རང་ཉིད་
བུད་མེད་ཅིག་གམ། མཐར་གཏུགས་ན་ཞི་མོ་ལོ་ཆུང་ཞིག་གི་ལག་རྡོར་གྱུར་པ་རེད་ཨང་
སྙམ། གལ་ཏེ་སྒོར་མོ་འཕྲོག་མཁན་ནི་གར་པ་དེ་ཡིན་ན་ཅི་མ་རུང་། ཕྲོགས་ཟིན་པའི་
སྒོར་མོ་དེ་ནི། ཁོས་རང་ཉིད་ཀྱི་བྱ་བ་ཡལ་བར་གུན་གསབ་བྱས་པའི་དོད་དང་། ཁོས་ཉེན་
ཁར་མ་འཛེམ་ཞིང་བློ་རིག་པ་བསྒྲིམས་པའི་འབྲས་བུ་དང་། ཁོའི་ཡལ་བར་བོར་པའི་
བྱ་བ་དེའི་མཚོན་བྱེད་ཀྱང་ཡིན། ཆེས་ཐབས་རྡུགས་པ་ནི། ཁོ་ཕམ་པར་རྒྱག་མཁན་དེ་
གཞན་མ་ཡིན་པར། མ་རབས་ཐ་ཤལ་གྱི་ཞི་མོ་ལོ་ཆུང་ཞིག་རེད། ཁོ་མུ་མཐུད་དུ་ལམ་ལ་
ཆས། སྟོད་གཡོགས་ཀྱི་སྣེ་མོ་ཞིག་ཡར་བརྩེངས་ཏེ་ཕྱི་རོལ་གྱི་མཚམས་ཚིགས་མེད་པར་
ལྡང་བའི་རླུང་བསེར་བུ་འགོག་ཐབས་བྱས།
ཁོའི་སེམས་ཀྱི་ག་ཤེད་ཅིག་ཏུ། ཁོའི་ལས་དབང་དང་སྙིང་རུས་ལ་ཁ་གཏད་འཇལ་
བའི་ཕྱོགས་སོ་སོའི་སྟོབས་ཤུགས་མ་ལུས་ཅི་མགྱོགས་སྒོས་གནས་གཅིག་ཏུ་འདྲིལ་
བཞིན་པར་སྙམ། གལ་སྲིད་བརྩན་ས་དེ་གཞན་གྱིས་བདག་ཏུ་བཟུང་ཚེ། ད་ལྟའི་གནས་
བབ་ལེགས་སྒྱུར་གཏོང་བའི་གླགས་རྙེད་ཐབས་གཏན་ནས་ཡོད་པ་མ་རེད། དེ་བས། ཁོ་
ལམ་སང་གཡོ་སྒྱུ་དང་ལྡན་པར་གྱུར། ངས་བག་མེད་དུ་ནོར་འཁྲུལ་བཟོ་མི་རུང་། ཁོས་
དེ་ལྟར་རང་ཉིད་རང་ལ་གསལ་བཏབ། ཡང་དག་པའི་ཐབས་ལམ་ནི་གཅིག་ཁོ་ནར་ཟད་
དེ། གཞན་དག་ལ་སྤྱོད་སྒོ་ཅི་ཡང་མ་མཆིས། ཁོས་ངེས་པར་ཐབས་ལམ་འདི་ལག་ལེན་
དུ་བསྟར་དགོས། ཁྱི་ཕོ་ཁྱི་མོ་དེ་གཉིས་ཀྱིས་ཁོ་མཐོང་མ་ཐག་ངོས་ཟིན་པར་འགྱུར་བ་
གདོན་མི་ཟ། ཡིན་ནའང་གལ་སྲིད་སྐྱེས་པ་དེས་ད་དུང་ཡང་གོང་དཀྲིས་དམར་པོ་དེ་
དཀྲིས་མེད་ཚེ། ཁོའི་རེ་བ་ཡོད་ཚད་སྔུན་ལ་མོ་རིག་པའི་ཆ་རྐྱེན་སྟེང་བཅོལ་ཡོད། ཁོས་
ཡིན་གཅིག་མིན་གཉིས་གོང་དཀྲིས་དམར་པོ་དེར་བརྟེན་དགོས་པ་ནི་མི་འགྱང་བར་
བསླེབ་འགྱུར་གྱི་རྐྱེན་ངན་བར་ཆད་དེའི་མཇུག་འབྲས་ཡིན་པ་འདྲ། ཁོས་ཧ་ལམ་བྱུར་
ཆག་དེའི་བྲོ་བ་སྣོམ་ཐུབ་ཅིང་། མགོ་བོའི་ན་ཟུག་ཁྲོད་ནས་ཀྱང་ཚོར་ནུས་པར་མངོན།
ཁོ་མཐའ་མཇུག་གི་རི་དེའུ་འགོས། རི་ཀླུང་གང་སར་དུ་སྤྲིན་དཀྲིགས་ཤིང་། ཁང་
ཀླད་དང་ལྗོན་གསེབ་ལས་མངོན་པའི་རྒྱ་ཕིབས་རེ་གཉིས་ཀྱི་ཁྲོད་དུ་སྟུག་པོར་འཐིབས།
ཁོས་རི་གཤམ་དུ་བསྐོར་ཏེ་གྲོང་རྡལ་ལ་འབྱོར། ཁོས་ཇེ་དལ་དུ་གཏོང་ཞོར་གཞན་ཡང་
རང་ཉིད་རང་ལ་གསལ་འདེབས་ཀྱི་ཚུལ་དུ། སེམས་ཆུང་ནེམ་ཆུང་ནི་ཀུན་གྱི་རྩ་བ་ཡིན་
ཞིང་། ཐོག་མར་རས་གུར་དེ་གང་དུ་ཕུབ་ཡོད་མེད་ཤེས་དགོས་སྙམ། ད་ལྟ་ཁོའི་མཐོང་
ལམ་གསལ་རྒྱུ་མི་འདུག རྐྱེན་ངན་བར་ཆད་དེས་ཁོར་ཡང་ཡང་བསྐུལ་ཏེ་མདུན་ནས་
མདུན་དུ་བདར་བ་ལས་འོས་གཞན་མ་མཆིས། དུས་མཚུངས་སུ་ཁོས་རང་ཉིད་ཀྱི་ན་ཟུག་
དེ་བཅོས་ཐབས་བྱ་དགོས་པའང་སེམས་ལ་གསལ་ལྷང་ལྷང་དྲན། སྣུམ་ཚིགས་ཤིག་ཏུ། མི་
གཞན་གྱིས་ཁོར་འཁྲབ་སྟོན་རུ་ཁག་གི་རས་གུར་ད་དུང་ཕུབ་མེད་ཟེར། ཡིན་ནའང་།
འཁྲབ་སྟོན་རུ་ཁག་གི་ཆེད་སྤྱོད་རླངས་འཁོར་དེ་ཚིགས་མལ་གྱི་འཁྲིས་སུ་བཞག་པ་
མཐོང་སྟེ། ཁོ་ཐད་ཀར་དེ་གཟས་ནས་ཕྱིན།
ཚོས་མདོག་འདྲ་མིན་སྣ་ཚོགས་བྱུགས་པའི་ཕུའུ་ཨར་མན་རྟགས་ཅན་གྱི་ཉལ་
འཁོར་སྒམ་ཉིས་མཐུད་ཅིག་ལྕགས་ལམ་དུ་བསྡད་འདུག ཁོ་རླངས་འཁོར་ལས་མ་བབས་
གོང་དེ་དག་ལ་ཞིབ་ལྟ་ཐེངས་ཤིག་བྱས། ཁོས་ཅི་ནུས་གང་ཐུབ་སྒོས་དབུགས་ཀྱི་འབྱིན་
རྔུབ་ཇེ་ལྷོད་ལ་བཏང་ཞིང་། ལུས་ཀྱི་ཁྲག་རྒྱུན་ཁོལ་ཏེ་ཀླད་པ་ཌ་རུ་བཞིན་མི་དཀྲུག་པའི་
རེ་བ་བཅངས། ཁོ་རླངས་འཁོར་ལས་བབས་རྗེས། རླངས་འཁོར་ཚིགས་མལ་གྱི་ལྕགས་རི་
དེད་ནས་མདུན་དུ་སོང་། འགྲོ་ཞོར་དུ་ཉལ་འཁོར་དེ་དག་ལ་མཉམ་པར་བཞག འཁོར་
སྒེའུ་ཕྱི་རོལ་ཏུ་ལྷོད་ཤ་དོད་ཅིང་གཉེར་མ་བབས་པའི་ཕྱི་ལྭ་ཁ་ཤས་བཀལ་ཡོད་པ་ནི། ད་
སོ་མ་བཀྲུས་པ་དང་མཚུངས། འཁོར་སྒམ་ཞིག་གི་རྐང་སྟེགས་འགྲམ་དུ་རས་ཀྱི་རྐུབ་
བཀྱགས་བལྟབ་ཆོག་པ་གསུམ་མཆིས་ནའང་། ཁོས་མི་གཟུགས་ཙམ་ཡང་མཐོང་མ་གྱུར།
ཅུང་ཟད་བགོར་བའི་ཚེ། པང་ཁེབས་རྫོབ་ཏོ་གྱོན་པའི་ཕོ་གཞོན་ཞིག་རླངས་འཁོར་སྒོ་
ཁར་སླེབས། ཁོས་ཆུ་རྙོག་ཟངས་པ་གང་ཕྱི་རོལ་ཏུ་ཕོ་བའི་མུར། ཟངས་པའི་ལྟོ་བ་ནས་
ལྡོག་འོད་ལམ་ལམ་འཚེར། ཕྱིས་སུ། ཕོ་གཞོན་དེ་སླར་ཡང་འཁོར་སྒམ་དུ་འཛུལ་སོང་།
ཁོའི་སེམས་སུ། ངས་ཁོ་ཚོར་ཐ་ཚིག་མ་བསྒྲགས་པའི་སྔོན་དུ་ཐོག་མར་ཁོ་ཐང་ལ་
བརྫོག་དགོས་འདུག་སྙམ། ཁོས་ཁོ་ཚོ་འདི་གར་མེད་པ་དང་འཁོར་སྒམ་དུ་མི་འདུག་
གཏན་ནས་མ་སྙམ། ཁོས་བལྟས་ན། ཁོ་ཚོ་གནས་འདིར་བསྐུངས་མེད་ཚེ། མཇུག་འབྲས་
ནི་དང་པོར་ཁོས་ཁོ་ཚོ་མཐོང་བའམ་ཡང་ན་ཁོ་ཚོས་སྔུན་ལ་ཁོ་རིག་པ་གང་གིས་ཀྱང་
ཐག་གཅད་པར་མི་ནུས།
དེ་ནི་གནས་ལུགས་དང་མི་མཐུན་ཞིང་རང་བཞིན་གྱིས་མ་
གྲུབ་པ་ཞིག་རེད། ཁོས་བལྟས་ན་དེ་ལས་ཀྱང་གལ་ཆེ་བ་ནི། ཁོས་ངེས་པར་ཁོ་ཚོ་གང་དུ་
མཆིས་པ་རྟོགས་དགོས་པར་མ་ཟད། སྒོར་མོ་གཅིག་ཀྱང་མ་ལུས་པར་ཕྱིར་ལེན་དགོས།
དེའི་རྗེས་སུ། ཁོ་ཚོས་ཅི་བྱ་འདོད་ན་བྱར་གཞུག་ཆོག ཁོ་དང་འབྲེལ་བ་གང་ཡང་མེད།
དེ་མིན། འཇིག་རྟེན་ཧྲིལ་བོས་ཁོ་སྟེ་ཅེ་སུང“ཁང་ཕུ་སུང་ལ་འཕྲོག་བཅོམ་ཐེབས་པ་དང་།
འཕྲོག་བཅོམ་བྱེད་མཁན་ནི་ཁོན་ཏིང་ངམ་ཡང་ན་ཁོའི་ཚ་མོ་འཕྱོན་མ་དེ་རེད་ཅེས་འཕྱ་
བའི་ཡུལ་དུ་གཟུང་ངེས།
ཁོས་སླར་ཡང་མིག་ཉུལ་བྱེད་མགོ་བརྩམས། དེའི་འཕྲོར་ཁོ་འཁོར་སྒམ་གྱི་ཉེ་སར་
བཅར་ཐོག གང་མྱུར་དང་སེམས་ཆུང་སྒོས་རྐང་སྟེགས་སུ་སྤོས་ཏེ། མེ་འཁོར་གྱི་སྒོ་ཁར་
འགྲེངས་ནས་བསྡད། མེ་འཁོར་གྱི་ཇ་ཁང་ལ་དཀར་ས་ཅི་ཡང་མི་རྒྱུག་ཅིང་། ཟས་རུལ་
གྱི་དྲི་མ་ཁ་བོ་ཞིག་འཐུལ་འདུག ཕོ་གཞོན་དེ་ནི་རབ་རིབ་ཀྱི་གྲིབ་མ་སྐྱ་བོ་ཙམ་ལས་མི་
སྣང་། ཁོས་སྐད་འདར་འདར་དང་འགྲགས་འགྲགས་ངང་གླུ་དབྱངས་ལེན་བཞིན་འདུག
མ་གཞིར་ཁོ་ནི་བགྲེས་པོ་ཞིག་རེད། ཁོའི་སེམས་སུ། གཟུགས་གཞིའང་རང་ལས་ཐུང་བར་
སྙམ། ཁོ་འཁོར་སྒམ་དུ་འཛུལ་བའི་ཚེ། མི་དེས་མགོ་བོ་དགྱེས་ནས་ཁོར་བལྟས་བྱུང་།
“ཝེ།” མི་དེས་དེ་ལྟར་བཤད་ཅིང་། གླུ་སྐད་རེ་ཞིག་འཇགས་པར་གྱུར།
“ཁོ་ཚོ་གང་དུ་འདུག” ཅེ་སུང་གིས་བཤད་རྒྱུར། “རེམ་མར་ཤོད་དང་། ཉལ་
འཁོར་དུ་ཡོད་དམ།”
“སུ་ཟེར་བ་ཡིན།” མི་དེས་དེ་ལྟར་བཤད།
“ཁྱོད་ཀྱིས་ང་ལ་རྫུན་མ་གཏམ།” ཅེ་སུང་གིས་དེ་ལྟར་བཤད་པ་དང་ཆབས་ཅིག་
ཏུ། ཅ་ག་སྣ་ཚོགས་སྤུངས་པའི་མུན་ནག་ཁྲོད་འཁྱར་འཁྱོར་ངང་མདུན་དུ་སྐྱོད།
“དོན་དུ་ཅི་ཞིག་བྱུང་སོང་།” མི་དེས་བཤད་རྒྱུར། “སུ་ཞིག་གིས་ཁྱོད་ལ་རྫུན་
གཏམ་སོང་ངམ།” སྐབས་དེར་ཅེ་སུང་གིས་མི་དེའི་དཔུང་བར་འཇུས་པ་ན། མི་དེས་ཤེད་
ཀྱིས་སྐད་བརྒྱབ། “ཞི་ལུ། སེམས་ཆུང་བྱོས།”
“ང་ལ་མགོ་སྐོར་མ་གཏོང་།” ཅེ་སུང་གིས་བཤད་རྒྱུར། “ཁོ་ཚོ་གང་དུ་འདུག”
“ཅི་ཟེར། ཞི་ལུ།” ཕྲ་ཞིང་སྐམ་པའི་དཔུང་བ་དེ་ཅེ་སུང་གིས་དམ་པོར་བཟུང་། ཁོ་
དེ་ལས་ཐར་ཐབས་བྱས་ཤིང་། ཕྱིར་འཁོར་ཏེ། ལྟག་རྒྱབ་ཀྱི་ཅ་ག་སྣ་ཚོགས་སྤུངས་པའི་
སྒྲོག་ཙེའི་སྟེང་ལག་པས་ཡང་ཡང་བསྙབས།
“རེམ་མར་ཤོད།” ཅེ་སུང་གིས་བཤད་རྒྱུར། “ཁོ་ཚོ་གང་དུ་འདུག”
“ངས་ཕག་བཤའ་སྤྱད་ཀྱི་གྲི་དེ་བླངས་རྗེས།” མི་དེས་བཙན་ཐག་ཆོད་པོའི་ང
བཤད་རྒྱུར། “ངས་ད་གཟོད་ཁྱོད་ལ་ལན་གདབ་ཆོག”
“ཡ་ཡ།” ཅེ་སུང་གིས་དེ་ལྟར་བཤད་ཞོར་ཕ་རོལ་པོར་འཐམས་ན
ཁྱོད་ལ་བྱ་བ་ཞིག་རྩད་གཅོད་པ་ལས་ནང་དོན་གཞན་མེད།”
“གཏེ་བོ་ཁྱོད།” མི་དེས་ཤེད་ཀྱིས་སྐད་རྒྱག་ཞོར། སྒྲོག་ཙེའི་སྟེང་མུ་མཐུད་དུ་ལག་
སྙོབ་བྱས། ཅེ་སུང་གིས་མུན་ནག་ཁྲོད་མི་དེར་འཇུས་ཐོག ཁོའི་དོན་མེད་ཀྱི་སྙིང་ཆུང་
གི་ཁོང་ཁྲོ་དེ་རང་འཇགས་སུ་སོང་ན་བསམས། རྒད་པོ་དེའི་གཟུགས་གཞི་རྒས་ཤིང་རིད་
འདུག ཡིན་ནའང་འདི་ལྟར་སྲོག་བསྡོས་ཀྱིས་ཅི་མི་སྙམ་པའི་ངང་ཚུལ་འཛིན་པ་ནི། ཅེ་
སུང་གིས་བལྟས་ཚེ། ད་ལྟ་ཁོ་རང་ཉིད་ཆག་སྒོ་ཆེན་པོའི་མེ་འོབས་ཤིག་ཏུ་ལྟུང་བ་ལས་མ་འདས།
“སྡིགས་མོ་མ་བྱེད་དང་།” ཁོས་བཤད་རྒྱུར། “ཆོག་གི ཆོག་གི ང་འགྲོ་རྒྱུ་ཡིན།
ཁྱོད་མ་བྲེལ། ང་ད་ལྟ་སོང་ཆོག”
“ངས་རྫུན་ལབ་པ་རེད་དམ།” མི་དེས་འོ་དོད་ལྷང་ལྷང་ངང་བཤད་རྒྱུར།
ཐོངས་ཤིག ང་སྐད་ཅིག་ལ་ཐོངས་དང་། ངས་ཁྱོད་ལ་བསམ་ཤེས་སུ་མ་བཅུག་ན།”
ཅེ་སུང་གིས་མི་དེ་འཆང་ཞོར་ཕྱོགས་ཡར་མར་ལ་རིག་རིག་མིག་གིས་འཚོས།
འཁོར་སྒམ་ཕྱི་རོལ་ཏུ་ཉི་འོད་ལམ་ལམ་བཀྲ། རླུང་བུ་བསིལ་བསིལ་ལྡང་། ནམ་མཁའ་
གཡའ་དག ས་གཞི་རྡུལ་དག ཁོའི་སེམས་སུ། མི་རྣམས་སོས་དལ་བག་ཕེབས་ངང་
གཟའ་ཉི་མའི་དྲོས་ཇ་རོལ་པར་འགྲོ་བའི་རྣམ་པ་ཤར། དུས་དྲན་གྱི་གསོལ་སྟོན་ཆེན་མོ་
དེ་ཨང་། འོན་ཀྱང་། ཁོས་གནས་འདིར་རང་སྲོག་ལ་མི་འཛེམ་ཞིང་སྤྲོ་ཁ་ཚ་བའི་རྒད་པོ་
ཆུང་ཆུང་ཞིག་ལ་འཇུས་ཏེ། ཐ་ན་ལག་པ་ཀློད་དབང་ཡང་མེད་ཅིང་། རྒྱང་ཐག་ངེས་ཅན་
དུ་འབྲོ་བའི་གོ་སྐབས་ཀྱང་ག་ལ་ལྡན།
“ཁྱོད་མ་འགུལ། ང་འགྲོ་རུ་ཆུགས། ཨེ་ཆོག་གམ།” ཁོས་བཤད་རྒྱུར། “འཐད་དམ་
མི་འཐད།” ཡིན་ནའང་མི་དེས་འཐད་ལན་ཅི་ཡང་མི་སྟེར་བས། ཅེ་སུང་གིས་ལག་པ་
ཡ་གཅིག་ཕྱར་ཏེ། ཁོའི་མགོ་ཐོག་ཏུ་ཁུ་ཚུར་གྱིས་བརྡུངས། ཁུ་ཚུར་རྡུང་ཐེངས་དེར་ཤེད་
ཤུགས་མེད་ཅིང་ཟ་ངེ་ཟིང་ངེ་དང་བྲེལ་བྲེལ་འཚུབ་འཚུབ་ལྟ་བུར་སྣང་ནའང་། ཕ་རོལ་
པ་ནི་སྐད་ཅིག་ཉིད་དུ་ཐང་ལ་འགྱེལ་བར་མ་ཟད། སྣོད་ཀ་ཅའི་སྟེང་དུ་འདྲེད་པའི་ཚག་
ཚག་ཆོམ་ཆོམ་གྱི་སྐད་སྒྲ་གང་སར་གྲག ཅེ་སུང་དབུགས་ལྷེམ་ལྷེམ་ངང་ཁ་སྦུབ་ཏུ་ལོག་
ནས་ཁོར་ཞིབ་ཏུ་ཉན་རྗེས། མྱུར་སྟབས་ཀྱིས་འཁོར་སྒམ་ཕྱི་རོལ་ཏུ་བྲོས། སྒོ་ཁར་ཐོན་
པ་ན། ཁོས་རང་ཉིད་ལྷོད་ལ་འབབ་ཏུ་བཅུག་པ་དང་། གོམ་པ་དལ་ལེན་བྱེད་བཞིན་རྐང་
སྟེགས་ལས་མར་བབས་འཕྲལ། ཡང་དེ་གར་འགྲེངས་ནས་ཅུང་ཙམ་ལུས། ཁོ་འཚངས་
ནས་ཧལ་ཧལ་བྱེད་ཅིང་། དེ་གར་དབུགས་ཀྱི་རྒྱུ་བ་སྙོམ་པའི་མུར། ཕྱོགས་བཞིར་མིག་
ཉུལ་བྱས། སྐབས་དེར་གོམ་སྒྲ་འཆོལ་པོ་ཞིག་ཁོའི་རྒྱབ་ཕྱོགས་ནས་གྲག་འོངས། ཁ་ཕྱིར་
འཁོར་བ་ན། རྒད་པོ་ཆུང་ཆུང་དེ་འཁྱར་འཁྱོར་ངང་། ཁ་སྤོ་ཁ་ནས་ལངས་ཤིང་ཞེ་སྤོ་
གཏིང་ནས་ལངས་ཏེ་མེ་འཁོར་གྱི་བར་ཁྱམས་བརྒྱུད། བཙའ་ཆགས་པའི་སྟ་རེ་ཟད་པོ་
ཞིག་ཐོགས་ཏེ་མར་མཆོངས།
ཁོས་ལམ་སང་སྟ་རེ་དེར་འཇུས། ཁོར་རྡུང་རྡེག་ཐེབས་པའི་ཚོར་སྣང་མ་བྱུང་། ཡིན་
ནའང་རང་ཉིད་ཕྱིར་གན་རྐྱལ་དུ་འགྱེལ་བ་ཤེས། ཁོའི་སེམས་སུ་མ་གཞིར་དོན་དག་འདི་
ལྟར་མཇུག་རྫོགས་སོང་སྙམ། ཁོས་རང་ཉིད་མི་འགྱང་བར་འཆི་རྒྱུ་རེད་འདོད། སྐབས་
དེར་དངོས་པོ་ཅི་ཞིག་གིས་ཁོའི་ཀླད་ལྟག་ཏུ་བསྣུན་པ་རྟོགས། རྒད་པོ་དེས་ཇི་ལྟར་ངའི་
ཀླད་ལྟག་ཏུ་བསྣུན་པ་ཡིན་ནམ། ཡང་མིན་ན། ཁོས་ད་ཅི་བསྣུན་པ་དེ་ད་ལྟ་ཚོར་བ་ཡིན་
ཡང་སྲིད། ཁོའི་སེམས་སུ། རེམ་དང་རེམ་ཞིག མྱུར་བ་མྱུར་དུ་མཇུག་རྫོགས་ན་ཅི་མ་
རུང་སྙམ། ཡིན་ནའང་། གློ་བུར་དུ་ཁོར་གསོན་འདོད་ཀྱི་འདུན་པ་འགོག་མེད་ཅིག་སྐྱེས་
ཏེ། ཤེད་ཤུགས་གང་ཡོད་ཀྱིས་འཕག་འཚག་བརྒྱབ་ཅིང་། རྣ་ལམ་དུ་ད་དུང་རྒད་པོ་དེའི་
འོ་དོད་དང་སྡིགས་མོ་བཅས་འཛེར་སྐད་ལྷང་ལྷང་དུ་འཁོར།
དུས་དེའི་ཚེ། མི་ཞིག་གིས་ཁོ་བསྐྱོར་ནས་འགྲེང་ཚུགས་སུ་བསྡད། ཁོས་སྔར་བཞིན་
འཕག་འཚག་བརྒྱབ། འོན་ཀྱང་མི་དེས་ཁོ་བསྡམས་པ་ན། ཁོ་འགུལ་མེད་དུ་གྱུར།
“ང་ལ་ཁྲག་བཞུར་བ་མང་ངམ།” ཁོས་བཤད་རྒྱུར། “ངའི་ཀླད་པའི་ཕྱི་ལྟག་ཏུ་ཁྲག་
བཞུར་བ་རེད་དམ།” ཁོས་མཚམས་ཚིགས་མེད་པར་མུ་མཐུད་དུ་ལྡབ་ལྡིབ་ལབ། ཡིན་
ནའང་མི་ཞིག་གིས་བྲེལ་བྲེལ་འཚུབ་འཚུབ་ངང་ཁོ་སྒོར་འདེད་པ་ཚོར། རྒད་པོ་དེའི་
ཁྲོ་གཏམ་རྣ་ལ་འཛེར་བ་དག་ཡུན་གྱིས་རྒྱང་རིང་དུ་ཡལ། “རེམ་མར་ངའི་མགོར་ལྟོས་
དང་།” ཁོས་བཤད་རྒྱུར། “ང་ལ་སྒུགས་དང་། ང”
“སྒུག་ནས་ཅི་བྱེད་དམ།” ཁོ་བཟུང་བའི་མི་དེས་བཤད་རྒྱུར། “དུག་སྦྲང་ཀན་
གིས་ཁྱོད་གསོད་ངེས་རེད། ཁྱོད་མྱུར་དུ་སོང་བས་བཟང་། ཁྱོད་ལ་རྨས་ཕོག་མི་འདུག”
“ཁོས་ང་ལ་བརྡུངས་པ་རེད།” ཅེ་སུང་གིས་བཤད་རྒྱུར། “ང་ལ་ཁྲག་བཞུར་
ཨེ་སོང་།”
“ཁྱོད་རེམ་མར་སོང་ཞིག” མི་དེས་དེ་ལྟར་བཤད། ཁོས་ཅེ་སུང་ཁྲིད་དེ་མེ་འཁོར་
ས་ཚིགས་ཀྱི་གྲུ་ཟུར་ཞིག་བརྒྱུད་མཐར། སྟོང་སིང་སིང་གི་མེ་འཁོར་སྒུག་སྟེགས་སུ་
འབྱོར། སྒུག་སྟེགས་འགྲམ་གྱི་ས་སྟོང་ཞིག་ཏུ་སྐྱེ་སྟོབས་ཉམས་པའི་སྔོ་རྩྭ་ཕོན་པོ་བཏབ་
ཅིང་། མཐའ་སྐོར་དུ་བཀྲག་མདངས་ཤོར་པའི་མེ་ཏོག་ཆུན་པོས་བརྒྱན་པ་མཐོང་། དེའི་
ཁྲོད་གློག་སྒྲོན་བཀར་པའི་བརྡ་ཁྱབ་ཅིག་བསླངས་ཡོད་པར། “ཁྱོད་ཀྱིས་མཱོ་ཐི་ཧྲིན་ལ་
གསལ་བོར་ལྟོས” ཞེས་བྲིས་འདུག མ་གཞིར་མིག་འབྲས་ཀྱི་རི་མོ་བྲི་དགོས་སར་གློག་
རྡོ་ཞིག་དེའི་ཚབ་ཏུ་འཐུས་པར་མངོན། མི་དེས་ཁོ་ཀློད་སོང་།
“ཉོན་ཅིག” ཁོས་བཤད་རྒྱུར། “ཁྱོད་མྱུར་དུ་གནས་འདི་དང་ཁ་འབྲལ་བར་གྱིས།
ཕྱིར་གཏན་ནས་མ་ཡོང་། ཁྱོད་ཀྱིས་ཅི་བྱ་རྩིས་ཡིན། རང་ཤི་བརྒྱག་འདོད་དམ།”
“ད་ཅི་ངས་མི་གཉིས་བཙལ་བ་ཡིན།” ཅེ་སུང་གིས་བཤད་རྒྱུར། “ངས་ཁོར་མི་དེ་
གཉིས་རྩད་བཅད་པ་ཙམ་ཡིན།”
“ ཁྱོད་ཀྱིས་སུ་འཚོལ་བཞིན་ཡོད། ”
“བུ་མོ་ཞིག” ཅེ་སུང་གིས་བཤད་རྒྱུར། “ད་དུང་སྐྱེས་པ་ཞིག ཁ་སང་། ཅེ་ཧྥུ་སུང་
གྲོང་རྡལ་དུ་ཁོས་གོང་དཀྲིས་དམར་པོ་ཞིག་དཀྲིས་འདུག ཁོ་ནི་ཁྱོད་ཚོ་འཁྲབ་སྟོན་རུ་
ཁག་གི་རེད། ཁོ་གཉིས་ཀྱིས་ངའི་སྒོར་མོ་ཕྲོགས་སོང་།”
“འོ།” མི་དེས་བཤད་རྒྱུར། “མ་གཞིར་ཁྱོད་ཡིན་ནམ། མ་རེད་དམ། འོ། ཁོ་ཚོ་
གནས་འདིར་མེད།”
“ངས་ཁོ་ཚོ་གནས་འདིར་མེད་པ་ཚོད་དཔག་ཐུབ་ཡོད།” ཅེ་སུང་གིས་དེ་ལྟར་
བཤད་པ་དང་ཆབས་ཅིག་ཏུ། མགོ་གྱང་ངོས་སུ་བསྔས་ཏེ། ལག་པའི་ཀླད་ལྟག་ཏུ་རེག་
ཅིང་། དེ་ནས་ལག་མཐིལ་དུ་ཅེར། “ངས་རང་ཉིད་ལ་ཁྲག་བཞུར་སོང་བསམས།” ཁོས་
བཤད་རྒྱུར། “ངས་མི་དེས་སྟ་རེས་བསྣུན་པ་རེད་སྙམ།”
“དེ་ནི་ཁྱོད་ཀྱི་མགོ་ལྕགས་ལམ་ལ་བརྡུངས་པས་རེད།” མི་དེས་བཤད་རྒྱུར། “ཁྱོད་
ཕྱིར་སོང་བས་དགའ། ཁོ་ཚོ་འདི་གར་མི་འདུག”
“འོ་ཡ། ཁོས་ཀྱང་མི་འདུག་ཟེར། ངས་ད་དུང་ཁོས་རྫུན་ལབ་པ་རེད་འདོད།”
“ངས་ཀྱང་རྫུན་གཏམ་པ་རེད་སེམས་སམ།” མི་དེས་དེ་ལྟར་བཤད།
“ག་ལ།” ཅེ་སུང་གིས་བཤད་རྒྱུར། “ངས་ཁོ་ཚོ་འདི་གར་མེད་པ་ཤེས་སོང་།”
“ངས་ཁོ་བདས་པ་ཡིན། ངས་ཁོ་གཉིས་མཉམ་དུ་མི་རིག་སར་སོང་ཟེར་བ་ཡིན།”
མི་དེས་བཤད་རྒྱུར།
“ངའི་འཁྲབ་སྟོན་རུ་ཁག་ཏུ་དོན་དག་འདི་འདྲ་གཏན་ནས་འབྱུང་
མི་འོས། ངའི་འཁྲབ་སྟོན་རུ་ཁག་ནི་ཚུལ་ལུགས་དང་ལྡན་ཞིང་། ངའི་འཁྲབ་སྟོན་པ་ཚང་
མའང་ཚུལ་ལུགས་དང་ལྡན་པ་རྐྱང་རྐྱང་ཡིན།”
“རེད།” ཅེ་སུང་གིས་བཤད་རྒྱུར། “ཁྱོད་ཀྱིས་ཁོ་ཚོ་གང་དུ་སོང་བ་མི་ཤེས་སམ།”
“མི་ཤེས། ཤེས་ཀྱང་མི་འདོད། གང་ལྟར། ངའི་འཁྲབ་སྟོན་རུ་ཁག་ཏུ། མི་སུས་ཀྱང་
དོན་དག་འདྲ་མིན་གཅིག་ཀྱང་བཟོ་མི་རུང་། ཁྱོད་ནི་མོའི་ཕུ་བོ་ཡིན་ནམ།”
“མིན།” ཅེ་སུང་གིས་བཤད་རྒྱུར། “དེར་འབྲེལ་བ་མེད། ངས་ཁོ་ཚོ་རྙེད་འདོད་པ
ཙམ་ཡིན། ཁྱོད་ཀྱིས་ངའི་མགོ་བོ་རྨས་མེད་པ་གསལ་ཐག་ཆོད་དམ། དངོས་གནས་ཁྲག་
བཞུར་གྱིན་མི་འདུག་གམ།"
“གལ་ཏེ་ང་དུས་ཐོག་ཏུ་འབྱོར་མེད་ཚེ། ཁྱོད་ཁྲག་ནང་དུ་བསྒྲེས་ཡོད་ཚོད་རེད།
ཁྱོད་རེམ་མར་སོང་བས་དགའ། མི་ཐུང་གཏེ་བོ་ཀན་གིས་ཁྱོད་མི་བཤའ་བའི་ལ་ཐང་མི་
འདུག ཕ་གི་ནི་ཁྱོད་ཀྱི་རླངས་འཁོར་ཡིན་ནམ།"
“ཡིན།"
“འགྲིག་གི ཁྱོད་ལམ་སང་རླངས་འཁོར་དུ་བསྡད་དེ་ཅེ་ཧྥུ་སུང་ལ་ཆས་ཤིག བརྒྱ་
ལ་ཁྱོད་ཀྱིས་ཁོ་ཚོ་རྙེད་པར་གྱིས་དང་། ངའི་འཁྲབ་སྟོན་རུ་ཁག་ཏུ་ག་ལ་ཡོད། ངའི་
འཁྲབ་སྟོན་རུ་ཁག་ནི་ཚུལ་ལུགས་དང་ལྡན་པ་ཤ་སྟག་ཡིན། ཁྱོད་ཀྱིས་བཤད་ན་ཁྱོད་ལ་
འཕྲོག་བཅོམ་ཐེབས་ཟེར། བདེན་ནམ།”
“མ་རེད།” ཅེ་སུང་གིས་བཤད་རྒྱུར། “དེར་སྐྱོན་ཆེན་པོ་མེད།” ཁོ་རླངས་འཁོར་
གྱི་འཁྲིས་སུ་ཕྱིན་ཏེ་ནང་དུ་འཛུལ། ངས་ད་ལྟ་ཅི་ཞིག་བྱེད་དམ། ཁོས་དེ་ལྟར་དྲན། ཅུང་
ཙམ་གྱི་རྗེས་སུ་ཁོའི་བློ་ངོར་ཅི་ཞིག་འཁོར་བའི་མུར། རླངས་འཁོར་གྱི་གློག་སྒོ་ཕྱེ་བ་དང་།
རྒྱ་ལམ་བརྒྱུད་ག་ལེར་བསྐྱོད་དེ། སྨན་ཁང་ཞིག་བཙལ་ནས་རྙེད། སྨན་ཁང་གི་སྒོ་གཏན་
འདུག ཁོས་ལག་པ་ཡ་གཅིག་སྒོ་འཐེན་གྱི་སྟེང་ལ་བཞག་རྗེས། མགོ་བོ་ཨེན་ཙམ་བསྒུར་
ནས་བསྡད། དེ་བས། ཁོ་ཕྱིར་འཁོར་ནས་མི་འགྲོ་ཀ་མེད་བྱུང་། སྐབས་ཤིག་ལ། རྒྱ་སྲང་དུ་
མི་ཞིག་འགྲིམ་པ་མཐོང་སྟེ། ཁོས་ལམ་བར་གང་རུང་དུ་སྨན་ཁང་ཡོད་མེད་དྲིས། མི་དེས་
མེད་ཅེས་ལན་བཏབ། ཁོས་སླར་ཡང་བྱང་བགྲོད་ཀྱི་མེ་འཁོར་ནམ་དུས་གཏང་བར་དྲིས།
མི་དེས་དུས་ཚོད་གཉིས་དང་ཕྱེད་ཀའི་སྟེང་གཏང་རྒྱུ་རེད་ཟེར། ཁོ་སྲང་ཆུང་བརྒལ་ཅིང་
རླངས་འཁོར་དུ་འཛུལ་ཏེ་རེ་ཞིག་འདས། སྐབས་དེར་མི་ནག་ན་གཞོན་གཉིས་སླེབས་
པར། ཁོས་དེ་གཉིས་བོས།
“ཁྱོད་གཉིས་ལས་སུ་ཞིག་གིས་རླངས་འཁོར་བསྐོར་ཤེས་སམ།”
“ལོས་ཤེས། སྐུ་ཞབས།"
“ང་ད་ལྟ་ཉིད་དུ་ཅེ་ཧྥུ་སུང་ལ་སྐྱོལ་དང་། སྒོར་ག་ཚོད་དགོས།”
ཁོ་གཉིས་ཀྱིས་ཕན་ཚུན་ལ་ཅེར་ཏེ། ངག་ནས་ཤུབ་བུར་ཅི་ཞིག་སྨྲ་བར་བྱེད།
“ངས་སྒོར་གཅིག་སྟེར།” ཅེ་སུང་གིས་དེ་ལྟར་བཤད།
ཁོ་གཉིས་ཀྱིས་ཅི་མོལ་གང་གྲོས་བྱས་མཐར། དེའི་ཁྲོད་ཀྱི་གཅིག་གིས “སྒོར་
གཅིག་ཉུང་ཐལ” ཟེར།
“འོ་ན་ཁྱོད་ལ་དུ་དགོས།”
“ཁྱོད་འགྲོ་ཐུབ་བམ།” གསར་བུ་ཞིག་གིས་དེ་ལྟར་བཤད།
“ང་འགྲོ་མི་ཐུབ།” གསར་བུ་གཞན་ཞིག་གིས་བཤད་རྒྱུར། “ཁྱོད་ཀྱིས་ཁོ་བསྐྱལ་
ན་མི་འགྲིག་གམ། ཁྱོད་ལ་བྱ་བ་ཅི་ཡང་མེད།”
“མིན། ང་ལ་བྱ་བ་ཡོད། ”
“ ཁྱོད་ལ་བྱ་བ་གལ་ཆེན་ཅི་ཞིག་ཡོད་དམ།"
ཁོ་ཚོས་སླར་ཡང་ཤབ་ཤུབ་ཅི་ཞིག་སྨྲ་བཞིན། དགོད་སྒྲ་ཐག་གེར་གྱུར།
“ངས་སྒོར་གཉིས་སྟེར།” ཅེ་སུང་གིས་བཤད་རྒྱུར། “ཁྱོད་གཉིས་ཀྱི་སུས་
བསྐོར་ཡང་ཆོག”
“ང་ཡང་འགྲོ་མི་ཐུབ།” གསར་བུ་དང་པོ་དེས་དེ་ལྟར་བཤད།
“འོ་ན།” ཅེ་སུང་གིས་བཤད་རྒྱུར། “ཁྱོད་གཉིས་མ་སོང་ཡང་ཆོག གང་འདོད་
བྱོས།"
ཁོ་རླངས་འཁོར་དུ་ཨེན་ཙམ་རིང་བསྡད། ཁོས་ཆུ་ཚོད་འཁོར་ཆེན་གྱི་དྲིལ་བརྡ་
ལན་ཞིག་གྲག་པ་ཐོས། ཡིན་ནའང་དུས་ཚོད་དུ་ཡིན་པར་ངེས་ཆ་མ་བྱུང་། རིམ་བཞིན་
གཟའ་ཉི་མ་དང་འདས་ལོག་དུས་དྲན་གྱི་ཆ་བྱད་འཛིན་པའི་མི་རྣམས་གཡས་གཡོན་
བརྒྱུད་ནས་ཕྱིན། ཁ་ཤས་ཀྱིས་འགྲོ་ཞོར་དུ་ཁོར་བལྟས་ཤིང་། རླངས་འཁོར་ཆུང་བའི་ཁ་
ལོ་པའི་འདུག་སྟེགས་སུ་ངག་སྒོ་བསྡམས་པའི་མི་དེར་རིག་རིག་བྱེད། ཁོའི་གཟུགས་མེད་
ཀྱི་ཚེ་སྲོག་དེ་རྐང་འབོབ་ཐེད་པོ་ཞིག་དང་འདྲ་བར། སྐུད་སྣེ་རེ་རེ་ཡང་དང་འོར་གྱིས་
ལྷོད་པར་གྱུར། ཡུད་ཙམ་གྱི་རྗེས་སུ་ལས་ལྭ་གྱོན་པའི་མི་ནག་ཅིག་འདི་ཕྱོགས་སུ་སྙེག་
གིན་པ་མཐོང་།
“ཅེ་ཧྥུ་སུང་ལ་འགྲོ་མཁན་དེ་ཁྱོད་ཡིན་ནམ།” ཁོས་དེ་ལྟར་བཤད།
“འོ་ལེ།” ཅེ་སུང་གིས་བཤད་རྒྱུར། “ཁྱོད་ལ་ག་ཚོད་དགོས་སམ།”
“ སྒོར་བཞི།”
“གཉིས་བྱོས།”
“བཞི་ཡིན། སྐར་གང་གིས་ཉུང་ན་འགྲོ་མི་ཐུབ།” རླངས་འཁོར་དུ་སྨྲ་བ་འགགས་
པའི་མི་དེར་ཟེར་རྒྱུས་ཕོངས་ཤིང་། མི་ནག་དེར་ལྟ་ཙམ་ཡང་མ་བྱས། མི་ནག་དེས་སླར་
ཡང་བཤད་རྒྱུར། “ཁྱོད་ལ་ཁ་ལོ་པ་དགོས་སམ་མི་དགོས།”
“ཆོག་གི”ཅེ་སུང་གིས་བཤད་རྒྱུར། ད་རླངས་འཁོར་ལ་བུད།
ཁོ་ཕ་རོལ་གྱི་འདུག་སར་ཕྱིན་འཕྲལ། ཁ་ལོ་པའི་ཁ་མལ་དེར་མི་ནག་དེ་ཙོག་ཏུ་
བཅུག ཅེ་སུང་གིས་མིག་ཟུང་བཙུམས། ང་ཅེ་ཧྥུ་སུང་ལ་སླེབས་ཚེ། ངེས་པར་སྨན་
བཅོས་བྱ་དགོས་འདུག ཁོས་དེ་ལྟར་ཁེར་བཤད་སྟེག་ཞོར། རླངས་འཁོར་གསིག་ཅིང་
སྤྲུག་པར་གོམས་ཐབས་བྱས། ང་ཕྱིར་སོང་ནས་སྨན་བཅོས་བྱ་དགོས། དེ་ལྟར། ཁོ་ཚོ་
མདུན་དུ་བསྐྱོད་པ་དང་སྲང་ལམ་རེ་རེ་གཞུག་ལ་བསྐྱུར། རྒྱ་སྲང་གི་མི་རྣམས་ཞི་ཞིང་
དུལ་བའི་ངང་རང་ཁྱིམ་སྙེག་གིན་གཟའ་ཉི་མའི་གུང་ཟས་ལ་རོལ་པར་བྲེལ། ཕྱིས་སུ་
ཁོ་གཉིས་ཀྱིས་གྲོང་རྡལ་ཡོངས་སུ་བརྟོལ། ཁོས་རང་ཉིད་ཀྱི་མགོ་བོ་ན་བར་རྣམ་རིག་
བསྒྲིམས་པ་ལས། ཁྱིམ་ཚང་ཡིད་ལ་མ་འཁོར། ཁྱིམ་ནང་དུ། དུས་ད་ལྟ་པན་ཅི་དང་ལ་
སེ་ཐི་གཉིས་ཀས་འཁྱགས་ཟས་ཟ་བཞིན་ཡོད། དངོས་པོ་གང་ཞིག་དུས་རྒྱུན་གྱི་
ཉེས་དམིགས་རིགས་ཤིག་གི་ཁྲོད་དུ། བྱུར་རྐྱེན་དང་འཇིགས་སྐུལ་ནི་གཏན་ནས་མེད་
པ་རེད—དེས་ཁོར་ཅེ་ཧྥུ་སུང་བརྗེད་ངས་སུ་འཁྱེར་དུ་བཅུག་ཅིང་། གནས་དེ་ནི་ཁོས་
སྔོན་ཆད་མཐོང་མྱོང་བའི་གྲོང་རྡལ་ཆུང་ཆུང་ག་གེ་མོ་ཙམ་ལས། ཁོ་ངེས་པར་དུ་གནས་
དེར་གཞར་ཡང་སྔོན་གོམས་ཀྱི་འཚོ་བར་འབྱིང་དགོས་པ་ཞིག་ཏུ་བལྟས་མེད་པ་འདྲ།
པན་ཅི་དང་ལ་སེ་ཐི་གཉིས་ཀས་འཁྱགས་ཟས་བགམས་རྗེས། ཏི་ཨར་ཞུ་ཡིས་ཁོ་
གཉིས་སྒོར་དེད། “ཁྱོད་ཀྱིས་དུས་ཚོད་བཞི་པ་ཟིན་རག་བར་ཁོ་དལ་ཅག་གེར་འདུག་ཏུ་
ཆུགས། དེའི་ཚེT. P. ཡང་བསླེབ་པར་ངེས།”
ལགས་སོ། །རྨོ་མོ།” ལ་སེ་ཐི་ཡིས་དེ་ལྟར་བཤད། ཁོ་གཉིས་མཉམ་དུ་སྒོར་བུད།
ཏི་ཨར་ཞུ་ཡིས་ཟ་མ་ཟོས་མཚམས། ཇ་ཁང་ནང་གད་དར་གང་ལེགས་བྱས། དེའི་འཕྲོར་
མོ་སྐས་རྐང་ཁར་སླེབས་ཏེ་ཞིབ་ཏུ་ཉན་པ་ན། སྐད་སྒྲ་ཅི་ཡང་རྣ་ལམ་དུ་མ་ལྷུང་། མོ་སླར་
ཡང་ཕྱིར་འཁོར་ནས་ཇ་ཁང་བརྒལ་བ་དང་། ར་སྐོར་དང་ཁ་གཏད་པའི་སྒོ་ཁར་འབྱོར་
འཕྲལ། ཏབ་ཅིག་རིང་སྐས་ཐེམ་དུ་འགྲེངས་ནས་ལུས། དེ་གར་པན་ཅི་དང་ལ་སེ་ཐི་
གཉིས་ཀྱི་གྲིབ་གཟུགས་ཙམ་ཡང་མི་སྣང་། ཡིན་ནའང་མོ་ཁ་མལ་དེར་སྡོད་པའི་གནས་
སྐབས་སུ། ས་དོང་ཕྱོགས་ནས་རྣོ་ལྕགས་དང་རྣོ་ལྕགས་ཕྲད་པའི་སིང་སིང་གི་སྐད་སྒྲ་
གསལ་ལ་མི་གསལ་བ་ཞིག་གྲག་འོངས། མོ་ས་དོང་ཁར་ཕྱིན་པ་དང་། ཁ་མར་འཁོར་གྱིས་
བལྟས་པ་ན། སླར་ཡང་ད་ནངས་ཀྱི་རྣམ་པ་དེ་མིག་ལམ་དུ་ཤར།
“མི་དེས་ཀྱང་འདི་ལྟར་བྱེད་པ་རེད།” ལ་སེ་ཐི་ཡིས་དེ་ལྟར་བཤད། ཁོས་རེ་བ་
རྟ་རྔ་ཙམ་ཞིག་འཆང་བཞིན་དུ། ཨ་ཐང་ཆད་པའི་རྣམ་འགྱུར་གྱིས་གཡོ་འགུལ་མེད་
པའི་སོག་ལེ་དེར་བལྟས་འདུག “ངས་ཅ་ལག་ཚད་དང་རན་པ་ཞིག་ད་དུང་མ་རྙེད་
ཐལ།” ཁོས་དེ་ལྟར་བཤད།
“ཁ་ཡོག་གི་ས་དོང་ལས་ཁྱོད་ཀྱིས་ཇི་ལྟར་རྙེད་ཐུབ།” ཏི་ཨར་ཞུ་ཡིས་བཤད་རྒྱུར།
“ཁྱོད་ཀྱིས་ཁོ་ཁྲིད་ཤོག ཉི་འོག་ཏུ་ཁྲིད་ཤོག ས་དོང་འདི་འདྲའི་ནེམ་ལ་འཁོར་ཡོད།
ཁྱོད་གཉིས་ཀར་གློ་ཚད་འཕར་རྒྱུ་རེད།”
མོ་འགྲེང་ཚུགས་སུ་བསྡད་དེ། ཁོ་གཉིས་ར་སྐོར་བརྒྱུད་ལན་ཀན་འགྲམ་གྱི་ཐང་ཤིང་
ཕྱོགས་སུ་བགྲོད་པར་མཉམ་བཞག ཕྱིས་སུ། མོ་རང་ཉིད་ཀྱི་ཤིང་ཁང་ཆུང་བར་བསྙེགས།
“ད་ཆོག་གི ཡང་ཧིན་སྒྲ་དེ་མི་སྒྲོག་རོགས།” ལ་སེ་ཐི་ཡིས་བཤད་རྒྱུར། “ཁྱོད་
ཀྱིས་དེ་རིང་ང་དཀའ་ལས་ལ་གཏད་པ་མང་མེད་ན་ཉུང་མེད།” གནས་དེར་དཔྱང་ཁྲི་
ཞིག་མཆིས་པར། ཤིང་དུམ་ཕྲ་མོ་རེ་རེ་ཐག་ཁུག་ཏུ་མདུད་ནས་བཟོས་པར་མངོན། ལ་སེ་
ཐི་དཔྱང་ཁྲི་དེར་གན་རྐྱལ་དུ་ཉལ་བ་དང་། པན་ཅི་ནི་གླེན་མདོག་ཁ་བོའི་ངང་། དམིགས་
ཡུལ་ཅི་ཡང་མེད་པར་མདུན་ཕྱོགས་སུ་དེངས། ཁོས་སླར་ཡང་ཧིན་ཧིན་གྱི་སྒྲ་ཕྱུང་།
“ཆོག་གི ད་སྐད་སྒྲ་མི་འབྱིན་པར་མཁྱེན།” ལ་སེ་ཐི་ཡིས་བཤད་རྒྱུར། “ངས་དངོས་
གནས་ཁྱོད་ལ་གཞུ་རྒྱུ་ཡིན།" ཁོ་སླར་ཡང་དཔྱང་ཁྲི་སྟེང་ཉལ། པན་ཅི་རི་མོ་བཞིན་གཡོ་
འགུལ་བྲལ་ནའང་། ལ་སེ་ཐི་ཡིས་ད་དུང་ཡང་ཁོས་ཧིན་སྒྲ་འདོན་པ་ཐོས་ཐུབ། “དོན་དུ་
ཁྱོད་ཁ་རོག་གེར་འདུག་རྒྱུ་ཡིན་ནམ་མིན།” ཁོ་དཔྱང་ཁྲི་ལས་བབས་པ་དང་། སྐད་སྒྲ་
བསྙེགས་ནས་ཕྱིན་པའི་ཚེ། པན་ཅི་ས་འབུར་ཞིག་གི་སྔུན་སར་ཙོག་པ་མཐོང་། ས་འབུར་
གྱི་གཡས་གཡོན་ཀུན་ཏུ་ཤེལ་དམ་སྔོན་པོ་སྦས་འདུག ཤེལ་དམ་དེའི་རིགས་སྔོན་ཆད་
དུག་ཆུའི་སྣོད་དུ་སྤྱད་མྱོང་། ཤེལ་དམ་ཞིག་ཏུ་མེ་ཏོག་དུང་ཆེན་ཁ་རྙིད་པ་རྐང་གཅིག་
གསེབ་པ་དེའི་འགྲམ་དུ། པན་ཅི་ཡིས་གུམ་ཙོག་ངང་སྨྲེ་སྔགས་འདོན་པ་དང་། སྨྲེ་སྔགས་
དེ་ཡང་གསལ་ལ་མི་གསལ་བ་དང་སྐད་གཞུག་རིང་དྲགས་པ་ཞིག་རེད། ཁོས་དེ་ལྟར་སྨྲེ་
སྔགས་འདོན་ཞོར། ཅི་བྱ་གཏོལ་བྲལ་ངང་དངོས་པོ་ཅི་ཞིག་འཚོལ་བ་དང་འདྲ། མཇུག་
མཐར་ཁོས་ལྗོན་ཤིང་གི་ར་ལག་ཕྲན་བུ་ཞིག་རྙེད་པར་གྱུར་ཏེ། ཤེལ་དམ་གཞན་གཅིག་
ཏུ་གསེབ། “ཁྱོད་ཅིའི་ཕྱིར་ཁ་རོག་ལ་མི་འདུག་གམ།” ལ་སེ་ཐི་ཡིས་བཤད་རྒྱུར། “ངས་
ཁྱོད་ལ་བསམ་ཤེས་བསྒོམས་ཀྱང་མི་ཐུལ། ཁྱོད་ཀྱི་ངུ་ཁ་བླངས་ཀྱང་མི་བྲ། ཨེ་རེད། འོ་
ན་ངས་ཁྱོད་ལ་འདི་ལྟར་བྱ་དགོས་སམ།” ཁོ་མར་བསྒུར་པ་དང་དུས་མཚུངས་སུ་ཤེལ་
དམ་བལ་ནས་ལུས་རྒྱབ་ཏུ་བསྐུངས་པ་ན། པན་ཅི་དལ་ཅག་གེར་གྱུར། ཁོ་དེ་གར་ཙོག་
ཅིང་། ད་ཅི་ཤེལ་དམ་སྦས་པའི་ས་ཁུང་ཆུང་ཆུང་དེར་དམིགས་ཐོག དབུགས་རིང་ཞིག་
བརྔུབས་པ་དང་། ཤེད་ཀྱིས་ངུ་བར་སྟ་གོན་བྱས། སྐབས་དེར། ལ་སེ་ཐི་ཡིས་སླར་ཡང་
ཤེལ་དམ་ཕྱིར་རིག་སར་བླངས། “ཀུ་ཅོ་མ་འདོན།” ཁོས་སྐད་མགོ་ཇེ་དམའ་རུ་བཏང་
ནས་བཤད་རྒྱུར། “ད་ནི་ཁྱོད་ཀྱིས་ཀུ་ཅོ་གདོན་མིན་ལ་རག་ལས་ཡོད། ཁྱོད་ཀྱིས་ཕོད་
དམ་མི་ཕོད། རིག་སོང་ངམ། འདི། ཁྱོད་ལ་བྱིན་པ་ཡིན། ཁྱོད་འདི་གར་བསྡད་ཚེ་དུས་
ནམ་ཡང་ཀུ་ཅོ་འདོན་པ་རེད། འགྲོ། ངེད་གཉིས་སོང་ནས་ཁོ་ཚོས་སྤོ་ལོ་རྒྱག་གིན་ཡོད་
མེད་ལ་བལྟ།” ཁོས་པན་ཅི་ཡི་དཔུང་བར་འཇུས་ཏེ། དྲ་མ་དྲུད་ཀྱིས་ལན་ཀན་ཡོད་སར་
སོང་། ཁོ་གཉིས་དཔུང་བ་མཉམ་གཤིབ་སྒོས་དེ་གར་འགྲེངས་ཤིང་། རྫུབས་སྟུག་པོའི་
གསེར་དངུལ་མེ་ཏོག་གི་ཐིའུ་ཚོམ་རབ་དང་རིམ་པ་བརྟོལ་ནས་རྩྭ་རའི་ཕྱོགས་སུ་མིག་
མདའ་འཕངས།
“ལྟོས་དང་།” ལ་སེ་ཐི་ཡིས་བཤད་རྒྱུར། “མི་ཁ་ཤས་ཡོང་གིན་འདུག མཐོང་
སོང་ངམ།”
ཁོ་གཉིས་ཀྱིས་སྤོ་ལོ་རྩེ་བཞིན་པའི་མི་བཞི་བོས་སྤོ་ལོ་རྩྭ་གདན་སྟེང་འཕངས་ཏེ་
ཁུང་བུ་ཆུང་ཆུང་ཞིག་ཏུ་འཛུལ་བར་བལྟས། ཕྱིས་སུ་སྤོ་ལོ་མགོ་རྩོམ་སར་ཕྱིན་པ་དང་
སླར་ཡང་རྒྱག་མགོ་བརྩམས། པན་ཅི་ཡིས་ཕུད་ཕུད་ཅག་ཅག་དང་ཧ་ཧ་ཧིན་ཧིན་ཟེར་
ཞོར་སྤོ་ལོ་རྩེ་བའི་ལྟད་མོར་བལྟས། སྤོ་ལོ་རྩེད་མཁན་ཞིག་གིས་འབོད་དོན།
“སྤོ་ལོ་འདི་ན་གདའ། ཁའེ་ཏི། སྤོ་ལོ་ཁུག་མར་བཅུག་ནས་འདིར་ཤོག་དང་།”
“པན་ཅི། འུར་མ་རྒྱག” ལ་སེ་ཐི་ཡིས་དེ་ལྟར་གསལ་བཏབ་ཀྱང་རུང་། པན་ཅི་
ཡིས་ལན་ཀན་ལ་སྤར་སྙོབ་བྱས་ཏེ། གོམ་འགྲོས་འཁྱར་འཁྱོར་གྱིས་འདུར་ཞོར། རེ་ཆད་
དང་བཙིར་སྐད་འདྲེས་མའི་ངང་ངུས། མི་དེས་སྤོ་ལོ་ཐེངས་ཤིག་འཕངས་ཏེ་མདུན་
ཕྱོགས་སྙེག པན་ཅི་ཡང་དེ་དང་འགྲོས་མཉམ་གྱིས་བསྐྱོད་མཐར། ལན་ཀན་གྱི་གྲུ་ཟུར་
ཞིག་དང་ཁེལ་བས། ཁོས་ལན་ཀན་ལ་ཤེད་ཀྱིས་བསྡམས་པ་ལས་མུ་མཐུད་དུ་འགྲོ་ཐབས་
མ་བྱུང་ལ། མི་དེ་རིམ་བཞིན་རྒྱང་རིང་གི་ཕྱོགས་སུ་ཕྱིན་པར་ཅེར།
“ཁྱོད་ཀྱིས་ཁྱི་ཁ་བཙུམས་ན་ཆོག་གམ་མི་ཆོག” ལ་སེ་ཐི་ཡིས་བཤད་རྒྱུར། “ཁྱོད་
ཀྱིས་རེམ་མར་ཁྱི་ཁ་བཙུམས་ན་མི་ཆོག་གམ།” ཁོས་པན་ཅི་ཡི་དཔུང་བར་འཇུས་ནས་
གསིག་འཐེན་བྱས། པན་ཅི་ལན་ཀན་ལ་དམ་དུ་འཐམས་ཏེ། བཙིར་སྐད་ལྷང་ལྷང་གིས་
ངུས། “ཁྱོད་ཁ་རོག་ལ་འདུག་རྒྱུ་ཡིན་ནམ་མིན།” ལ་སེ་ཐི་ཡིས་བཤད་རྒྱུར། “དོན་དུ་
ཁ་རོག་ལ་མི་འདུག་གམ།” པན་ཅི་ཡིས་གླེན་མདོག་ཁ་བོའི་ངང་ཕྱི་རོལ་ཏུ་ཧྲིག་ནས་
བསྡད། “འོ་ན་ཆོག་གི” ལ་སེ་ཐི་ཡིས་བཤད་རྒྱུར། “ཁྱོད་ལ་ངུ་དགོས་པའི་རྒྱུ་མཚན་
ཞིག་དགོས་པ་རེད་དམ། ངས་ཁྱོད་ལ་སྟེར་ཆོག” ཁོས་མགོ་བོ་ཁང་བའི་ཕྱོགས་སུ་ཡོན་
པའི་མུར། སྐད་ཤུགས་ཆུང་ངུས་བཤད་རྒྱུར། “ཁའེ་ཏི། ད་ལྟ་ཁྱོད་ངུས་དང་ཆོག ཁའེ་ཏི།
ཁའེ་ཏི། ཁའེ་ཏི།”
སྐར་མ་གཅིག་གི་རྗེས་སུ། པན་ཅི་ཡི་སྐད་གདངས་རིང་མོའི་ཁྲོད། ལ་སེ་ཐི་ཡིས་ཏི་
ཨར་ཞུ་ཡི་འབོད་སྐད་ཐོས། དེ་བས་ཁོས་པན་ཅི་ཡི་དཔུང་རྩ་ནས་བསྡམས་ཏེ། ར་སྐོར་གྱི་
སྣེ་གཞན་དུ་མཆིས་པའི་ཏི་ཨར་ཞུ་ཡི་མདུན་སར་འབྱོར།
“ངས་སྔ་མོ་ནས་ཁྱེད་ལ་བཤད་ཡོད། ཁོ་ཁ་རོག་གེར་སྡོད་ཐབས་མི་འདུག” ལ་སེ་
ཐི་ཡིས་དེ་ལྟར་བཤད།
“བསམ་གནག་ཁྱོད།” ཏི་ཨར་ཞུ་ཡིས་བཤད་རྒྱུར། “ཁྱོད་ཀྱིས་ཁོར་བསམ་པ་ཅི་
ཞིག་གནག་སོང་།”
“ངས་གཅིག་ཀྱང་མ་གནག ངས་སྔ་མོ་ནས་ཁྱེད་ལ་བཤད་མྱོང་། གལ་ཏེ་མི་
གཞན་གྱིས་སྤོ་ལོ་བརྩེས་ན། ཁོར་རྣམ་རིག་རྒྱས་པ་རེད།”
“ཁྱོད་གཉིས་འདིར་ཤོག” ཏི་ཨར་ཞུ་ཡིས་བཤད་རྒྱུར། “ད་མ་ངུ། པན་ཅི། ཆོག་
གི མ་ངུ་རོགས།” ཡིན་ནའང་ཁོའི་ངུ་མཚམས་མ་ཆད། ཁོ་ཚོ་བྲེལ་བྲེལ་འཚུབ་འཚུབ་
སྒོས་ར་སྐོར་བརྒྱུད། ཤིང་ཁང་ཆུང་ཆུང་དེར་འཛུལ། “བརྒྱུགས་སོང་ནས་འདྲུད་ལྷམ་དེ་
ཁྱེར་ཤོག” ཏི་ཨར་ཞུ་ཡིས་བཤད་རྒྱུར། “ཡིན་ནའང་སྲས་མོ་ཁ་ལའོ་ལིན་གཉིད་ལས་མ་
སློང་། ཨེ་གོ་ཐལ། གལ་ཏེ་མོས་དྲིས་ཚེ། ངས་ཁོར་བདག་སྐྱོང་བྱེད་ཀྱིན་འདུག་ཅེས་ཤོད།
ཡ། ད་སོང་། ངས་བལྟས་ན། དོན་འདི་ཁྱོད་ཀྱིས་འགྲུབ་ལོས་ཐུབ།” ལ་སེ་ཐི་སྒོ་ཕྱིར་བུད།
ཏི་ཨར་ཞུ་ཡིས་པན་ཅི་མལ་ཁྲིའི་སྣེ་མོར་བོས་ཏེ། རང་ཉིད་ཀྱི་འཁྲིས་སུ་ཙོག་བཅུག་ཅིང་།
ཁོ་པང་ནས་མདུན་རྒྱབ་གཉིས་སུ་ཡང་ཡང་གཡོས་ཤིང་སྒུལ། དེའི་འཕྲོར་མོས་ཐུ་སྣེ་
བཟུང་སྟེ་པན་ཅི་ཡི་ཚོགས་རྒྱུ་མེད་པའི་ཁ་ཆུ་ཕྱིས། “མ་ངུ་ཨ། མ་ངུ་།” མོས་དེ་ལྟར་
བཤད་པ་དང་སྦྲགས། ཁོའི་མགོ་བོར་བྱིལ་བྱིལ་བྱས། “ད་མ་ངུ་རོགས། ཏི་ཨར་ཞུ་ཡིས་
ཁྱོད་བསྲུངས་ནས་བསྡད་ཡོད་པ་མིན་ནམ།” ཡིན་ནའང་ཁོ་སྔར་ལྟར་དལ་བྲེལ་མེད་
པར། སྙིང་ཉེ་ཉེའི་ངང་ངུ་བཞིན་མཆིས། དེ་ནི་འཇིག་རྟེན་འདིར་སྨྲ་བ་མེད་པའི་སྡུག་
བསྔལ་མཐའ་དག་ལས་ཆེས་ནན་ཏན་དང་ཆེས་རེ་ཆད་ཀྱི་སྐད་སྒྲ་ཞིག་རེད་ཨང་། ལ་སེ་
ཐི་ཕྱིར་ལོག་བྱུང་། ཁོས་དར་དཀར་གྱི་འདྲུད་ལྷམ་ཞིག་བསྣམས་འདུག དུས་ད་ལྟ་འདྲུད་
ལྷམ་དེ་སེར་མདོག་ཏུ་ལོག་ཅིང་སྲུབས་ཀ་ཤོར་བར་མ་ཟད་རྙིང་རལ་ཏུ་གྱུར་ནས་ཡོད། ཁོ་
ཚོས་དེ་པན་ཅི་ཡི་ལག་ཏུ་བཞག་པ་ན། པན་ཅི་ཡིས་རེ་ཞིག་ངུ་སྐད་མ་ལུས་ཁོང་དུ་མིད།
ཡིན་ནའང་ཁོས་སྔར་བཞིན་ཧིན་སྒྲ་བསྒྲགས། མཚམས་ཤིག་ལ། ཁོའི་སྐད་སྒྲ་སླར་ཡང་
ཇེ་མཐོར་སོང་།
“ཁྱོད་ཀྱིསT.P.བཙལ་ཐུབ་བམ།” ཏི་ཨར་ཞུ་ཡིས་དེ་ལྟར་བཤད།
“ཁོས་ཁ་སང་བཤད་པ་ལྟར་ན། དེ་རིང་ཧྲིན་ཡོ་ཧན་ཆོས་ཁང་དུ་འགྲོ་རྒྱུ་ཡིན་ཟེར།
དེ་རིང་དུས་ཚོད་བཞི་པར་བསླེབ་རྒྱུ་བྱས་ཡོད།”
ཏི་ཨར་ཞུ་ཡིས་པན་ཅིའི་མགོ་བོར་བྱིལ་བྱིལ་བྱེད་ཞོར། མདུན་རྒྱབ་གཉིས་སུ་ཡང་
ཡང་སྒུལ།
“འགྱང་ཐག་རིང་བ་ལ། ཡེ་ཤུ་ཡ།” མོས་བཤད་རྒྱུར། “འགྱང་ཐག་རིང་བ་ལ་ཨང་།”
“ངས་ཀྱང་ཤིང་རྟ་དེར་ཁ་ལོ་བསྒྱུར་ཐུབ། རྨོ་མོ་ལགས།” ལ་སེ་ཐི་ཡིས་དེ་ལྟར་བཤད།
“ཁྱོད་ཀྱིས་ཁྱོད་གཉིས་བརྡབས་ནས་འཆི་ངེས་རེད།” ཏི་ཨར་ཞུ་ཡིས་བཤད་
རྒྱུར། “ཁྱོད་ཀྱིས་གཅེས་ལང་སྟེག་པའི་ཆེད་ཤིང་རྟ་འདེད་བསམས་པ་རེད། ངས་ཁྱོད་
གཅང་བོ་ཡིན་པ་ཤེས་ཡོད། ཡིན་ནའང་ངའི་སེམས་ག་ལ་བདེ་ཐུབ། ད་མ་ངུ་། ཆོག་གི་
བྱོས།” མོས་བཤད་རྒྱུར། “ད་མ་ངུ་ཡ། མ་ངུ་རོགས།”
“སྐྱོན་མེད། ང་ལ་ཆག་སྒོ་འབྱུང་མི་སྲིད།” ལ་སེ་ཐི་ཡིས་བཤད་རྒྱུར། “ང་དང
T. P. གཉིས་ཀྱིས་མཉམ་དུ་དེད་མྱོང་།” ཏི་ཨར་ཞུ་ཡིས་པན་ཅི་པང་སྟེ་གཡོས་ཤིང་སྒུལ།
“སྲས་མོ་ཁ་ལའོ་ལིན་གྱིས་བཤད་ན། གལ་ཏེ་ཁྱོད་ཀྱིས་ཁོ་ལྷོད་ལ་དབབ་ཏུ་འཇུག་མི་
ཐུབ་ན། མོ་མལ་ཁྲི་ལས་བབས་ཏེ་ཁོ་སྙོར་དུ་ཡོང་ཆོག་ཟེར།”
“མ་ངུ་ཡ། གཅེས་ཕྲུག” ཏི་ཨར་ཞུ་ཡིས་དེ་ལྟར་བཤད་ཞོར། ལག་པས་མགོ་བོར་
རེག་ཙམ་རེག་ཙམ་བྱས། “ལ་སེ་ཐི། བྱིས་པ་ཡ་རབས་པོ།” མོས་བཤད་རྒྱུར། “ཁྱོད་ཀྱིས་
ཨ་ཡེའི་ཁར་མཉན་ན་ཆོག་གམ། ཤིང་རྟ་སྐོར་དུས་སེམས་ཆུང་ནེམ་ཆུང་བྱོས།”
ལོས་ཆོག རྨོ་མོ་ལགས།” ལ་སེ་ཐི་ཡིས་བཤད་རྒྱུར། “ངས་ཤིང་རྟ་བསྐོར་
ནT.P. དང་གཅིག་འདྲ་ཡིན།”
ཏི་ཨར་ཞུ་ཡིས་པན་ཅིའི་མགོ་བོར་བྱིལ་བྱིལ་བྱེད་ཞོར་མདུན་རྒྱབ་གཉིས་སུ་
མཚམས་མེད་དུ་སྒུལ། “ངས་སེམས་ཤུགས་མ་ལུས་ཕུལ་པ་ཡིན།” མོས་བཤད་རྒྱུར།
“བདག་པོས་ལོས་མཁྱེན། འོ་ན་ཁྱོད་སོང་ནས་ཤིང་རྟ་རྒྱུས་དང་།” མོས་དེ་ལྟར་བཤད་
ཞོར་ཡར་ལངས། ལ་སེ་ཐི་རླུང་ནག་འཚུབ་མ་ཞིག་དང་འདྲ་བར་སྒོ་ཕྱིར་བརྒྱུགས། པན་
ཅི་ཡིས་འདྲུད་ལྷམ་དེ་བཙིར་ནས་ངུ་བཤུམ་རྒྱག “ད་མ་ངུ་། ལ་སེ་ཐི་སོང་ནས་ཤིང་རྟ་
བསྐོར་ཏེ་ཁྱོད་དུར་སར་འཁྲིད་རྒྱུ་རེད། ང་ཚོས་ཁྱོད་ཀྱི་སྟབས་ཞྭ་དེ་ལེན་དགོས་ཀྱང་མི་
འདུག” མོས་དེ་ལྟར་བཤད་རྗེས། ཁང་བའི་གྲུ་ཟུར་གྱི་སྒེའུ་ཡོལ་ཁྲ་ཁྲ་མ་དེས་བར་ཆོད་
པའི་གྱན་ཆུང་དེར་ཕྱིན་ནས། མོ་རང་ཉིད་ཀྱིས་དེ་སྔར་གོན་མྱོང་བའི་ཕྱིང་ཞྭ་དེ་ཚུར་
བླངས། “བར་ལམ་ཞིག་ལ་ངེད་ཚང་ད་ལྟ་ལས་ཀྱང་ལམ་ལྷོངས་མ་བྱུང་བའི་སྐབས་ཡོད།
དོན་འདི་མི་གཞན་ལ་གསང་རྒྱ་བྱེད་དོན་མེད།” མོས་བཤད་རྒྱུར། “གང་ལྟར་བཤད་
ཀྱང་རུང་། ཁྱོད་ནི་བདག་པོའི་བྱིས་པ་དང་། ངའང་མི་འགྱང་བར་བདག་པོའི་བྱིས་པར་
འགྱུར་རྒྱུ་རེད། ཡེ་ཤུར་གསོལ་བ་འདེབས་ཤིང་བསྟོད་གླུ་འབུལ། ག་རེ། ཞྭ་མོ་གོན་དང་།"
མོས་པན་ཅིར་ཕྱིང་ཞྭ་གོན་པ་དང་། སྟོད་གཡོགས་ཀྱི་སྒྲོག་གུ་མདུད། ཁོས་ད་དུང་ཡང་ངུ་
ཞོར་དུ་ཧིན་སྒྲ་སྒྲོག་པར་བྱེད། མོས་ཁོའི་ལག་ནང་གི་འདྲུད་ལྷམ་ཚུར་བླངས་ཏེ་གཞོགས་
ཤིག་ཏུ་བཞག་འཕྲལ། ཁོ་གཉིས་སྒོ་ཕྱིར་དེངས། སྐབས་དེར། ལ་སེ་ཐི་ཡིས་ཤིང་རྟ་འཐོར་
ལ་ཉེ་བ་ཞིག་དྲུད་པའི་རྟ་རྒན་ར་ར་དེ་ཁྲིད་ནས་འོངས།
“ཁྱོད་ཀྱིས་སེམས་ཆུང་བྱ་དགོས། ལ་སེ་ཐི།” མོས་དེ་ལྟར་བཤད།
“ལོས་ཡིན། རྨོ་མོ་ལགས།” ལ་སེ་ཐི་ཡིས་དེ་ལྟར་བཤད། མོས་པན་ཅི་བསྐྱོར་ནས་
གཞུག་སྟེགས་སུ་བུད། དེ་སྔོན་རེ་ཞིག་ལ་ཁོའི་ངུ་མཚམས་ཆད་ནའང་། ད་ལྟ་སླར་ཡང་
ཕུད་ཕུད་ཅག་ཅག་གི་ངང་ཚུལ་འཛིན།
“ཁོར་མེ་ཏོག་དགོས་འདུག” ལ་སེ་ཐི་ཡིས་བཤད་རྒྱུར། “སྒུགས་དང་། ང་སོང་
ནས་མེ་ཏོག་རྐང་གཅིག་བཏོག་འོང་།”
“ཁྱོད་མ་ངུ་ཨ།” ཏི་ཨར་ཞུ་ཡིས་དེ་ལྟར་བཤད་རྗེས། མདུན་དུ་བསྣུར་ནས་རྟ་རྒན་
གྱི་སྲབ་སྐྱོགས་ལ་འཇུས། “ཡ། རེམ་མར་ཐོགས་ཤོག” ལ་སེ་ཐི་ཁང་བའི་གྲུ་ཟུར་བརྒྱུད།
མེ་ཏོག་ར་བའི་ཕྱོགས་སུ་བང་གིས་བརྒྱུགས། ཁོ་ཕྱིར་ཡོང་དུས་ཆུ་ལྷ་མེ་ཏོག་རྐང་གཅིག་
བསྣམས་འདུག
“འདི་ཆག་རོ་རྐང་གཅིག་རེད།” ཏི་ཨར་ཞུ་ཡིས་བཤད་རྒྱུར། “ཁྱོད་ཀྱིས་ཅིའི་
ཕྱིར་ཧྲིལ་བོ་ཞིག་མ་བཏོགས་སམ།"
“རྐང་འདི་ལས་རྙེད་མ་སོང་།” ལ་སེ་ཐི་ཡིས་བཤད་རྒྱུར། “གཟའ་སྤེན་པའི་ཉིན།
ཁྱོད་ཚོས་མེ་ཏོག་ཚང་མ་བཏོགས་རྐྱང་བྱས་ཏེ་ཆོས་ཁང་ལ་ཕུལ་འདུག ག་རེ། ཅུང་ཟད་
སྒུགས་དང་། ངས་ཐབས་བཀོད་ཅིག་འཐེན་འོང་།” ཏི་ཨར་ཞུ་ཡིས་རྟ་ཁ་བསྒགས། ལ་སེ་
ཐི་ཡིས་ཤིང་ཕྲན་གྱི་ཡལ་ག་ཞིག་དང་ཐག་པ་ཕྲ་མོ་གཉིས་བཙལ་ཏེ། མེ་ཏོག་གི་གཞུང་
རྟར་སྐྱོར་མ་བརྒྱབ་འཕྲལ། པན་ཅི་ལ་གཏད། དེའི་མུར་ཁོ་ཤིང་རྟར་བུད་ཅིང་མཐུར་
མདར་འཇུས། ཏི་ཨར་ཞུ་ཡིས་ད་དུང་ཡང་སྲབ་སྐྱོགས་མ་བཏང་།
“ད་ལྟ་ཁྱོད་ཀྱིས་ལམ་ངོ་ཤེས་སམ།” མོས་བཤད་རྒྱུར། “ཐོག་མར་རྒྱ་ལམ་དེད་
ནས་སོང་། ཐང་ཆེན་དུ་སླེབས་ཚེ་དཀྱོགས་ཤིག་སྤྲད་དེ་དུར་སའི་ཕྱོགས་སུ་འགྲོ། དེ་ནས་
ཐད་ཀར་ཕྱིར་ཁྱིམ་དུ་ལྡོག་ཆོག་
“ཤེས་སོང་། རྨོ་མོ་ལགས།" ལ་སེ་ཐི་ཡིས་བཤད་རྒྱུར། “དིར། ‘རྒྱལ་མོ་ཆུང་བ།འགྲོ།”
“ཨིན། ཁྱོད་ཀྱིས་སེམས་ཆུང་བྱོས།”
“ལགས་སོ། །ཤེས་སོང་།” དེའི་དུས་ཏི་ཨར་ཞུ་ཡིས་ད་གཟོད་རྟ་ཁ་ཀློད་པར་གྱུར།
“དིར། ‘རྒྱལ་མོ་ཆུང་བ།' ལམ་ལ་ཆས་ཤིག” ལ་སེ་ཐི་ཡིས་དེ་ལྟར་བཤད།
“ཝེ།” ཏི་ཨར་ཞུ་ཡིས་བཤད་རྒྱུར། “ཁྱོད་ཀྱིས་རྟ་ལྕག་ང་ལ་བྱིན།”
“འོ། རྨོ་མོ།" ལ་སེ་ཐི་ཡིས་དེ་ལྟར་བཤད།
ལམ་སང་ང་ལ་བྱིན།” ཏི་ཨར་ཞུ་ཡིས་དེ་ལྟར་བཤད། ཤིང་རྟ་བཤུལ་ལམ་དེད་
ནས་སྐྱོད། ལ་སེ་ཐི་ཡིས་ཧ་ཅང་མི་འདོད་པའི་ངང་རྟ་ལྕག་མོར་སྤྲད།
“དེས་ན་ངས ‘རྒྱལ་མོ་ཆུང་བར’ གོམ་པ་ལེན་ཐབས་མི་འདུག”
“ཁྱོད་ཀྱི་སེམས་བདེ་མོ་བྱོས་དང་ཆོག” ཏི་ཨར་ཞུ་ཡིས་བཤད་རྒྱུར། “གོམ་པ་ཇི་
ལྟར་ལེན་རྒྱུ་དེ ‘རྒྱལ་མོ་ཆུང་བ’ ཁྱོད་ལས་ཀྱང་ལྷག ཁྱོད་ཀྱིས་མཐུར་མདར་འཇུས་
ནས་བདེ་མོར་སྡོད་དང་། གཞན་གཅིག་ལའང་སེམས་ཚེགས་བྱ་མི་དགོས། ད་ལྟ་ཁྱོད་
ཀྱིས་ལམ་ངོ་ཤེས་སམ།”
“ལོས་ཤེས། རྨོ་མོ། དུས་རྒྱུན་གཟའ་ཉི་མརT. P. བགྲོད་པའི་ལམ་ཐིག་དེ་མ་ཡིན་ནམ།”
“འོ་ན་དེ་རིང་ཁྱོད་ཁོའི་ལམ་ཐིག་ལྟར་སོང་དང་ཆོག་
“དེ་སྨོས་ཅི་དགོས། དྲང་མོར་བཤད་ན། ངས་སྔོན་ཆད་ནསT. P. ཡི་ཚབ་ཏུ་དེད་
མྱོང་། ཕལ་ཆེར་ཐེངས་བརྒྱ་ཡིས་མི་ཚད།”
བཟང་གི ཁྱོད་ཀྱིས་ད་དུང་ཐེངས་གཅིག་ཐེད་དང་།” ཏི་ཨར་ཞུ་ཡིས་བཤད་
རྒྱུར། “འགྲོ། འོན་ཀྱང་ཁྱོད་ཀྱིས་པན་ཅིར་རྨས་སྐྱོན་འདྲ་ཕོག་ཏུ་བཅུག་ཚེ། ངས་ཁྱོད་
མི་གཏོང་ཁོ་ཐག་ཡིན། ངལ་རྩོལ་བཅོས་སྒྱུར་རུ་ཁག་ཏུ་འགྲོ་དགོས་པ་ཁོ་ཐག་རེད། གལ་
ཏེ་ཁོ་ཚོ་ཚུར་བཙལ་དུ་མ་ཡོང་རུང་། སྔུན་ལ་ངས་རང་འགུལ་སྒོས་ཁྱོད་ཕར་བསྐྱལ་
རྒྱུ་ཡིན།”
“ལགས་སོ། །རྨོ་མོ།” ལ་སེ་ཐི་ཡིས་བཤད་རྒྱུར། “རྣམ་རིག་སྒྲིམས་ཤིག ‘རྒྱལ་མོ་
ཆུང་བ།”
ཁོས ‘རྒྱལ་མོ་ཆུང་བའི’ དྲུག་ཞེང་སྟེང་རྟ་ལྕག་གིས་བྲབས་པ་ན། ཤིང་རྟ་འཁོར་
ལོ་དེ་ཡམ་ཡོམ་ངང་མདུན་དུ་སྐྱོད།
“ལ་སེ་ཐི། སེམས་ཆུང་བྱོས།” ཏི་ཨར་ཞུ་ཡིས་དེ་ལྟར་བཤད།
“རྒྱུགས་ཡ། རྟ་རྒན།” ལ་སེ་ཐི་ཡིས་མཐུར་མདའ་ཡང་ཡང་གསིག གསལ་ལ་མི་
གསལ་བའི་འུར་འུར་ཆོམ་ཆོམ་གྱི་སྐད་སྒྲའི་ཁྲོད། ‘རྒྱལ་མོ་ཆུང་བ’ བཤུལ་ལམ་ལས་
ག་ལེར་ལོགས་སུ་བུད་དེ། རྒྱ་སྲང་དུ་དཀྱོགས། གནས་དེར་སླེབས་པ་ན། ལ་སེ་ཐི་ཡིས་རྟ་
ཁ་དཀྱུ་ཞོར་སྔུན་ལ་འགྱེལ་ཨེ་འགྲོ་སྙམ་པའི་གོམ་འགྲོས་ཀྱིས་དལ་བ་དལ་བུར་མདུན་
དུ་སྐྱོད།
ད་ལྟ་པན་ཅི་ཡིས་ཧིན་སྒྲ་ཅི་ཡང་མི་འདོན་པར་ལུས། ཁོ་གཞུག་སྟེགས་ཀྱི་དཀྱིལ་དུ་
བསྡད་དེ། ཡ་ཡོ་མེད་པའི་ངང་མེ་ཏོག་རྐང་དེར་ཅེར། ཁོའི་མིག་མདངས་ཞི་ཞིང་དུལ་ལ།
སྨྲ་བསམ་བརྗོད་ལས་འདས་པ་ཞིག་རེད། ཁོའི་ཁ་གཏད་དུ་མཆིས་པ་ནི་ལ་སེ་ཐི་ཡི་མདེའུ་
དང་མཚུངས་པའི་མགོ་བོ་སྟེ། ཁང་ཆེན་མ་མཐོང་བའི་གོང་དུ། མགོ་བོ་དེས་ཕྱིར་འཁོར་
ནས་རྒྱབ་ལོགས་སུ་བལྟས་ཤིང་ལྟ་བར་བྱེད། དུས་ཕྱིས་ཙ་ན། ལ་སེ་ཐི་ཡིས་ལམ་འགྲམ་
ཞིག་ཏུ་རྟ་ཁ་བསྒགས་པ་དང་འབྲེལ། ཤིང་སྐྱོར་ལས་ར་ལག་ཅིག་བཅག་འོངས། པན་ཅི་
ཡིས་མིག་ཆེས་ཆེར་གདངས་ནས་ཁོར་བལྟས། རྒྱལ་མོ་ཆུང་བ་མར་བསྒུར་ཏེ་སྔོ་རྩྭ་ཟ་
བཞིན་མཆིས། ལ་སེ་ཐི་ཕྱིར་ཤིང་རྟར་བུད་དེ། རྟ་རྒན་ར་རའི་མཐུར་མདའ་ནས་འཐེན་
ཞོར། མདུན་དུ་བསྐྱོད་པར་བསྐུལ། དེ་ནས་ལ་སེ་ཐི་ཡིས་ར་ལག་དང་མཐུར་མདའ་མཐོ་རུ་
བསྒྲེངས་པའི་མུར། འཕོངས་ཚོས་ཡང་ཡང་གསིག་ཅིང་ལྡེམ། འོན་ཀྱང་། དེ་དང་རྒྱལ་
མོ་ཆུང་བའི་བརྟན་བརླིང་གི་རྨིག་སྒྲའམ་བྱང་ཁོག་ལས་མཆེད་པའི་པི་ཝང་གི་གདངས་
དབྱངས་གཉིས་རྦད་དེ་ཁ་ཁར་སོང་བའི་སྣང་བ་འགོག་མེད་དུ་སྟེར། རླངས་འཁོར་རེ་རེ་
དང་ལམ་འགྲོ་བ་རེ་རེ་ཁོ་ཚོའི་འགྲམ་ཟུར་བརྒྱུད་ནས་སྐྱོད་ཅིང་མཆིས། དེར་མ་ཟད། ཁོ་
ཚོ་ཆེ་རྒྱུ་མེད་ལ་ཆུང་རྒྱུའང་མེད་པའི་མི་ནག་སྐོར་ཞིག་དང་ཡང་ཕྲད།
“ཝེ། ལ་སེ་ཐི། ཁྱོད་གང་དུ་བགྲོད་དམ། ཁྱོད་རུས་པ་སྤུངས་སར་འགྲོ་བ་
ཡིན་ནམ། ”
“ཕེ།” ལ་སེ་ཐི་ཡིས་བཤད་རྒྱུར། “ཁྱོད་ཚོའང་རུས་པ་སྤུངས་སར་འགྲོ་བར་མ་
རེད་དམ། རྣམ་རིག་སྒྲིམས་དང་། ང་ཡ་གླང་ཆེན།”
ཁོ་ཚོ་ཐང་ཆེན་དུ་བསླེབ་ལ་ཉེ། དེ་གར་ལྷོ་ཕྱོགས་མནའ་འབྲེལ་དམག་གི་རྡོ་བརྐོས་
ཤིག་བསླངས་འདུག ལོ་ཟླའི་ཆར་ཆུས་བྲན་པའི་ཀ་མ་རུའི་ལག་ངར་བསྒྲེངས་པའི་ཁྲོད།
ཁོའི་མིག་འབྲས་སྟོང་པ་དེས་རྒྱང་རིང་གི་མདུན་ཕྱོགས་ལ་ཧད་ཅིང་ཧྲིག ལ་སེ་ཐིར་སྤྲོ་
སྣང་གིས་ཀུན་ནས་བརྟས་ཏེ། སྐྱིད་པ་ལུག་པའི་རྒྱལ་མོ་ཆུང་བར་ཤེད་ཤུགས་ཀྱིས་
བྲབས། དུས་མཚུངས་སུ་ཐང་ཆེན་ལ་མིག་ཟུར་བསྐོར། “སྐུ་ཞབས་ཅེ་སུང་གི་རླངས་
འཁོར་འདི་ན་འདུག” ཁོས་དེ་ལྟར་བཤད་ཞོར། ཚུར་ཡོང་བཞིན་པའི་མི་ནག་གི་ཚོགས་
གཞན་ཞིག་ལ་གཡེང་། “ནག་ཕྲུག་ཀན་ཚོར་བདག་ཅག་གི་ཟིལ་ཤུགས་ཚོར་དུ་འཇུག
པན་ཅི།” ཁོས་བཤད་རྒྱུར། “ཁྱོད་ཀྱིས་བཤད་ན་ཅི་འདྲ་རེད།” ཁོས་མགོ་བོ་དཀྱོགས་
ནས་པན་ཅིར་བལྟས། པན་ཅི་དྲང་ཚུགས་སུ་ཙོག་ཅིང་། ལག་པར་མེ་ཏོག་རྐང་དེ་བཙིར་
འདུག ཁོའི་མིག་འབྲས་ནི་སྐྱེ་མཆེད་ཀྱིས་སྟོངས་པར་གནས། ལ་སེ་ཐི་ཡིས་གཞར་
ཡང ‘རྒྱལ་མོ་ཆུང་བར’ རྟ་ལྕག་གིས་གཞུས་ཏེ། རྗེས་དྲན་རྡོ་རིང་གི་ཉེ་འགྲམ་དུ་ལྷག་
པ་དང་སྦྲགས། གློ་བུར་རྟ་ཁ་གཡོན་ཕྱོགས་སུ་དཀྱུས།
དང་ཐོག པན་ཅི་གྲག་འགུལ་མེད་པའི་སྒོ་ནས་ཤིང་རྟར་བསྡད་ཅིང་ཚོར་སྣང་
ཅི་ཡང་མ་བྱུང་། བར་ལམ་ཞིག་ལ། ཁོས་སྐད་ཤུགས་ཆེན་པོས་ཨག་བརྒྱབ་པར་མ་
ཟད། འཕྲོ་རིམ་འཕྲོར་སྐད་མགོ་ཇེ་མཐོ་ནས་ཇེ་མཐོར་བཏང་སྟེ། དབུགས་མཚམས་
གཅོད་པའི་གོ་སྐབས་ཀྱང་བྲལ། སྐད་སྒྲའི་ཁྲོད་ཧང་སངས་དང་སྔངས་སྐྲག བརྡབ་
གསིག་བཅས་ཀྱི་ནང་དོན་འདུ་བ་ལས་གཞན། ཕྱི་རོལ་གཟུགས་སུ་མ་གྲུབ་པ་དང་སྨྲ་
བསམ་བརྗོད་འདས་ཀྱི་ན་ཟུག་ཅིག་ཀྱང་འཁོལ་བཞིན་མཆིས། དེ་ནི་སྐད་སྒྲའི་རིགས་
ཤིག་རེད། ལ་སེ་ཐི་ཡིས་མིག་འབྲས་མུ་ནས་མུར་བསྐོར་མཐར། སྐད་ཅིག་རིང་མིག་
ཀོང་མཐའ་དག་དཀར་ལོག་གེར་གྱུར། “གནམ་རྒན་མ་ཡ།” ཁོས་བཤད་རྒྱུར། “ཨག་
མ་འདེབས་དང་། ཨག་མ་འདེབས་རོགས། གནམ་རྒན་མ།" ཁོས་སྡོང་བོའི་ར་ལག་གིས
'རྒྱལ་མོ་ཆུང་བར' བྲབས་པ་ན། ར་ལག་ཆག་པར་གྱུར། ཁོས་དེ་ཕར་གཡུགས། སྐབས་
དེར་པན་ཅི་ཡི་ཨག་སྐད་ནམ་མཁའི་མཐོངས་སུ་ཁྱབ་སྟེ། དངོས་གནས་བཤད་ན་རྣར་
མི་འགྲོ་བའི་ཚད་དུ་སླེབས། ལ་སེ་ཐི་ཡིས་མཐའ་གཅིག་ཏུ་ལུས་པོ་སྔུན་ལ་བསྒུར་བ་
དང་མཐུར་མདར་དམ་གྱིས་འཇུས་པའི་ཚེ། ཅེ་སུང་རྒྱུག་ཞོར་དང་ལྡིང་ཞོར་ཐང་ཆེན་
གཤགས་ནས་ཤིང་རྟའི་རྐང་སྟེགས་སྟེང་འགོས་ཡོང་།
ཁོས་ཕྱི་ལག་གིས་ལ་སེ་ཐི་གཞོགས་གཅིག་ཏུ་དེད་པ་དང་། མཐུར་མདར་འཇུ་ཞོར་
དམྱུགས་ཙམ་དང་སྟུང་ཙམ་བྱས་ཤིང་། མཐུར་སྣེ་ལག་མགོར་དཀྲིས་པའི་མཚམས་དེས།
‘རྒྱལ་མོ་ཆུང་བའི’ དྲུག་ཞེང་ལེབ་མོར་བྲབས། ཁོས་ཡང་དང་ཡང་དུ། མཚམས་མེད་
དུ་བྲབས་པར། ཤིང་རྟ་འཁོར་ལོ་གསིག་ལྡེམ་བྱེད་བཞིན་བང་གིས་འདུར། སྐབས་དེར་
པན་ཅི་ཨག་སྐད་སྔར་བཞིན་ཁོའི་རྣ་ལམ་དུ་གྲག ཁོས་རྟ་རྒན་ལ་ཁ་ལོ་དཀྱུས་ཏེ་གཡས་
ཕྱོགས་སུ་འཁོར། དེའི་རྗེས་སུ། ཁོས་ལ་སེ་ཐིར་ཁུ་ཚུར་ཐེངས་གཅིག་གཞུས།
“གླེན་པ་ཁ་ནག་ཁྱོད། ཁྱོད་ཀྱིས་ཅིའི་ཕྱིར་གཡོན་ཕྱོགས་བསྐོར་བ་ཡིན་ནམ།”
ཁོས་ལུས་པོ་ཡོན་ནས་པན་ཅིར་ཡང་ཐེངས་གཅིག་གཞུས་ཤིང་། པན་ཅིའི་མེ་ཏོག་རྐང་
དེ་བཅག “ཁྱི་ཁ་ཚུམས།” ཁོས་བཤད་རྒྱུར། “ཁྱོད་ཀྱིས་ཁྱི་ཁ་ཚུམས།” ཁོས ‘རྒྱལ་མོ་
ཆུང་བ’ བསྒགས་པའི་མུར། ཤིང་རྟ་ལས་མར་ལྡིང་། “རེམ་མར་ཁོ་ཕྱིར་ཁྲིད་ཅིག གལ་
ཏེ་ཁྱོད་ཀྱིས་ད་དུང་ཡང་ཁོ་སྒོ་ཕྱིར་འཁྲིད་རྒྱུ་ཟེར་ན། ངས་ཁྱོད་མ་བཤས་ན་ལྟོས།
“ལགས་སོ། །སྐུ་ངོ་།” ལ་སེ་ཐི་ཡིས་དེ་ལྟར་བཤད། ཁོས་མཐུར་མདའ་བླངས་
ཏེ ‘རྒྱལ་མོ་ཆུང་བར’ བྲབས། “རྒྱུགས་ཡ། རེམ་རེམ། པན་ཅི། གནམ་རྒན་མའི་ཁོ་
ངོར་བལྟས་ནས། ཁྱོད་མི་ངུ་བར་མཁྱེན།”
པན་ཅི་ཡིས་ཨག་སྐད་ཡང་ཡང་བཏོན། ‘རྒྱལ་མོ་ཆུང་བ’ ལམ་ལ་ཞུགས་ཤིང་།
ཐག་ཐག་གི་རྨིག་སྒྲ་དལ་བྲེལ་མེད་པར་མཆེད། ད་ནི་པན་ཅི་ཡི་ཨག་སྐད་མཚམས་ཆད་
པར་གྱུར། ལ་སེ་ཐི་ཡིས་གང་མགྱོགས་སྒོས་ཕྱིར་འཁོར་ནས་ལན་ཞིག་བལྟས་པའི་མུར།
སླར་ཡང་མདུན་ལམ་སྙེག གཞུང་རྟ་ཆག་པའི་མེ་ཏོག་རྐང་དེ་པན་ཅི་ཡི་ཁུ་ཚུར་ཐོག་
ཡོངས་སུ་རྙིད་འདུག ཁང་བའི་བྱ་འདབ་དང་སྒོ་སྒེའུ་སོགས་གཡོན་ཕྱོགས་ནས་གཡས་
ཕྱོགས་སུ་ཤུད་དེ་བཞུད། སྐབས་དེར། པན་ཅི་ཡི་མིག་མདངས་སྔོན་པོ་དེ་ཡང་གཅིག་
གཏོལ་མེད་དང་ཞི་འཇགས་ཀྱི་ངང་དུ་གནས། གློག་སྡོང་དང་ལྗོན་ཤིང་། སྒེའུ་ཁུང་། སྒོ་
ཁྱམས། བྱང་བུ་བཅས་དངོས་པོ་རེ་རེ་རང་བཞིན་ལྷུན་གྱིས་གྲུབ་ཅིང་གོ་རིམ་དང་ལྡན་
པར་མངོན་ནོ། 

ཞར་བྱུང་།

ཁང་ཕུ་སུང་ཚང་གི་ཁྱིམ་རྒྱུད། 1699ལོ་ནས1945ལོའི་བར།
དབྱི་ཁའེ་མོ་ཐ་པོ། གནས་དབྱུང་བཏང་བའི་ཡཱ་མེ་ལི་ཅའི་རྒྱལ་པོ་ཞིག ཁོའི་མནའ་
བཅད་ཀྱིས “I Homme” ཞེས་འབོད་ཅིང་།མཚམས་མཚམས་སུ “de I’ homme”
ཞེས་ཀྱང་བྱ་མནའ་བཅད་དེ་ཧྥ་རྒྱལ་གྱིས་བསྐོས་པའི “རྟ་པ” ཞིག་ཡིན་སྐད། གལ་
ཏེ་ཁོ་སྐྱེས་སྔ་ཚེ། ན་ཕོ་ལུན་གྱི་མངའ་ཞབས་སུ་འཁོད་པའི་གཏེ་བོ་སྟེ་དམག་སྤྱི་
ཆེན་མོས་གྲུབ་པའི་རྒྱུ་སྐར་ཁྲོད་ཀྱི་ཟླ་བར་བསྒྲུན་ནུས་པ་ཞིག་ཡིན་པར་ངེས།
མནའ་བཅད་ཁོས་འདི་ལྟར་ཆི་ཁ་སོཚོ་བའི་ཆོ་ལོ་ཞིག་སྟབས་བདེའི་ངང་མི་ཞེས་
པར་བསྒྱུར་པ་རེད། འོན་ཀྱང་དབྱི་ཁའེ་མོ་ཐ་པོ་ཡང་གླེན་པ་ཞིག་ཏུ་ཚད་དུ་ག་ལ་འགྲོ་
སྟེ། ཁོས་མི་གཞན་དང་ཡང་ན་རང་ཉིད་དང་བཅས་པའི་གཤིས་རྒྱུད་ལ་ལེགས་ཉེས་
ཀྱི་དབྱེ་བ་གསལ་པོར་འབྱེད་ཤེས། དེ་བས། ཁོས་གོམ་གང་མདུན་སྤོས་སྒོས། མིང་ཡིག་
དེ་དབྱིན་ཇིའི་སྐད་དུ་བསྒྱུར་ཅིང་། མཇུག་མཐར “Doom” ཞེས་པར་གྲུབ། ཁོས་རང་
ཉིད་ཀྱི་མཐའ་ཡས་པའི་མངའ་ཁོངས་ལས། མུ་སི་སི་པུའི་བྱང་ཕྱོགས་ཀྱི་དབྱིན་ལེ་གྲུ་
བཞི་མ་གཅིག་ཅན་གྱི་ས་རྒོད་ཅིག་སི་ཁོ་ཐུ་ལན་ནས་བྲོས་བྱོལ་དུ་ཡོང་བའི་ཚ་བོ་ཞིག་
ལ་བདག་རྐྱེན་དུ་སྤྲད། ས་རྒོད་དེ་ནི་ཤོ་ཅོག་གི་སྣེ་མོ་ལྟར་གྲུ་བཞི་གླིང་བཞིར་སྣང་ཞིང་།
གདོད་མའི་ནགས་ཚལ་གྱིས་རྫུབས་ནས་ཡོད། རྒྱུ་མཚན་ནི་དེའི་དུས་སྤྱི་ལོ1833གྱི་སྔོན་
ཏེ། ལས་དབང་གི་སྐར་མདའ་ལྟུང་བའི་སྐབས་དག་དག་དང་ཁེལ་འདུག སྐབས་དེར།
མུ་སི་སི་པུའི་མངའ་སྡེར་གཏོགས་པའི་ཅེ་ཧྥུ་སུང་གྲོང་རྡལ་ནི་རྫབ་རྫོབ་ཀྱིས་ཁེངས་ཤིང་
འདམ་བག་གིས་ཞལ་ཞལ་བྱས་པའི་ཤིང་ཁང་ཞིག་ལས་མ་འདས། ཤིང་ཁང་དེ་ཕྱོགས་
གཅིག་ནས་ཆི་ཁ་སོ་པར་བདག་སྐྱོང་བྱེད་པའི་དཔོན་ཆུང་གི་ཕོ་བྲང་ཡིན་ལ། ཕྱོགས་
གཞན་ཞིག་ནས་ཁོའི་ཉོ་ཚོང་གི་བསྟི་གནས་ཀྱང་ངོ་། །གོང་གསལ་སི་ཁོ་ཐུ་ལན་གྱི་བྲོས་
བྱོལ་པ་དེས་རང་ཉིད་དང་གནས་དབྱུང་བཏང་བའི་རྒྱལ་པོ་གཉིས་ཀྱི་ལས་དབང་གཅིག་
ཏུ་སྦྲེལ་བར་མ་ཟད། ཆབ་སྲིད་ཀྱི་བྱ་འགུལ་སྣ་ཚོགས་སྤེལ་མཐར། རང་བཞིན་གྱིས་
ལྷན་སྐྱེས་ནས་གྲུབ་པའི་དབང་ཆ་མ་ལུས་ཀྱང་ཤོར་སོང་། དབྱི་ཁའེ་མོ་ཐ་པོ་ཡི་གཏོང་
ཕོད་དང་དཀྱེལ་ཡངས་དེའི་འབྲས་བུ་ཉག་ཅིག་ནི། བྱང་ཕྱོགས་ཀྱི་མྱ་ངམ་ཐང་དུ་བདེ་
འཇགས་ངང་བསྐྱོད་ཆོག་པ་དེ་རེད། རྐང་ཐང་དུ་སོང་ཡང་རུང་། ཆིབས་པར་བཞོན་ནས་
བགྲོད་ཀྱང་བླ། དེ་དག་ཁོ་དང་ཁོའི་མངའ་འབངས་ཀྱིས་ཐག་གཅད་ཆོག ཡིན་ནའང་
ཆིབས་པར་བཞོན་དགོས་ཚེ། ཆི་ཁ་སོ་པ་རང་ཉིད་ཀྱི་རྟེའུ་ལས་གཞན་མ་མཆིས། ཁོ་ཚོ་
སླེབས་པའི་གནས་དེར་ཕྱིས་སུ་ཨོ་ཁི་ལ་མ་ཧོ་ཞེས་ཐོགས་པ་དང་། སྐབས་དེར་ཁོ་ཚོས་
གནས་དེའི་ས་འོག་ཏུ་རྡོ་སྣུམ་གྱི་ཐོན་ཁུངས་ཡོད་པ་རྟོགས་མེད།
ཅེ་ཁི་སུན། ལག་ཏུ་དཔའ་དམ་ཐོགས་ཤིང “རླབས་ཆེ་བའི་མི་དཀར་གྱི་ཨ་ཕ་
ཞིག” ཁོ་ནི་འཐབ་འཁྲུག་སྣ་མང་བརྒྱུད་པའི་དཔའ་རྒོད་ཅིག ཁ་མཆུ་རྩོད་སློང་ལ་དགའ་བའི་
སེང་གེ་ལོ་ལོན་ཞིག སྐམ་རིད་དང་གདུག་རྩུབ། ལྗན་ལྗིན། སྲ་མཁྲེགས། སྡུག་རུས་བཅས་གཞི་
གཅིག་ཏུ་འཛོམས། ཁོས་རྒྱལ་ཁབ་ཀྱི་ཁེ་ཕན་དེ་ཕོ་བྲང་དཀར་པོ་ལས་ཀྱང་མཆོག་ཏུ་ལྟ་བ་དང་།
ཡང་རང་ཉིད་ཀྱིས་གསར་དུ་བཙུགས་པའི་སྲིད་ཁག་དེ་གཞན་གཉིས་ཀྱང་གཅེས་པར་འཛིན། དེ་
གསུམ་ག་ལས་ཀྱང་བླ་ན་མ་མཆིས་པ་ནི་ཁོའི་བཟའ་ཟླའི་མཚན་སྙན་མ་ཡིན་པར།“མཚན་སྙན་
སྲོག་བསྡོས་ཀྱིས་སྐྱོང”ཞེས་པའི་རྩ་དོན་དེ་རེད། དོན་གྱིས་བསྐྱངས་པ་ནི་མཚན་སྙན་ཡིན་མིན་
ཆ་མ་འཚལ་མོད། འོན་ཀྱང་གལ་ཆེ་བ་ནི་དེར་དངོས་གནས་དྲང་གནས་ཀྱིས་བདག་སྐྱོང་ཐོབ་
པའོ། །ཧྭ་ཞི་གྲོང་རྡལ་གྱི་གསེར་མདོག་འཕྲོ་བའི་རས་གུར་ནང་། ཁོ་རང་ཉིད་ཀྱིས་དངོས་
སུ་ཆོག་མཆན་གནང་ཞིང་། ཐམ་ག་བརྒྱབ་པའི་ཡིག་ཆ་སྦྲགས་མ་ཞིག་བཀྲམ། སྐབས་
དེར། དབྱིན་ཏི་ཨན་པར་བསྩལ་པའི་ས་འོག་ཏུ་རྡོ་སྣུམ་གྱི་ཐོན་ཁུངས་ཡོད་པ་ཁོ་རང་ཉིད་
ཀྱིས་ཀྱང་ག་ལ་རྟོགས། དེའི་བྱས་འབྲས་སུ་ལོ་འགའི་རྗེས་ཀྱི་ཉིན་ཞིག་ལ། ས་ཞིང་ཤོར་
ཅིང་གནས་ཚང་བོར་བའི་མི་རབས་རྗེས་མ་དག་ར་བཟི་དང་མགོ་འཐོམས་ངང་ཚོས་
མདོག་དམར་པོ་ཅན་གྱི་བེམ་འཁོར་དང་མེ་འཁོར་སྟེང་བསྡད་དེ། ས་འདོལ་གྱི་ཕྱེ་མ་
འཕྱུར་བའི་ལམ་ཐག་བརྒྱུད། རྗེས་མར་ཁོ་ཚོའི་རུས་ཐལ་གཏོར་སའི་དམིགས་ཡུལ་སྙེག
གཤམ་གསལ་ནི་ཁང་ཕུ་སུང་ཚང་གི་མི་རྒྱུད་རྩ་ལག་འགའ་ཡིན།
ཁོན་ཏིང་མའེ་ཁི་ལ་ཁྲང་། ཀོ་ལ་སི་ཀོ་ཡི་པར་རྐོན་པ་ཞིག་གི་བུ་སྟེ། ཆུང་དུས་
ནས་དྭ་ཕྲུག་ཏུ་ལུས་ཤིང་། ཕེ་སི་མཐོ་སྒང་དུ་གནས་བཅས་པའི་ཨ་མའི་མ་ཁྱིམ་གྱིས་གསོ་སྐྱོང་
བྱས། ཁོ་ཁི་ལའོ་ཏུནགྱི་འབྲོག་ཐང་ནས་ཁ་ལའོ་ལེ་ནར་བྲོས་བྱོལ་དུ་སོང་། འགྲོ་ཁར་
སི་ཁོ་ཐུ་ལན་གྱི་གློ་གྲི་གཅིག་དང་ཤམ་ལྭ་ཁྲ་རིས་མ་ཞིག་ལས་མེད། ཉིན་དཀར་ཤམ་ལྭ་
གོས་སུ་གྱོན་པ་དང་ནུབ་མོར་སྟན་དུ་བཏིངས། སྔོན་གྱི་ཚེ་ན། ཁོ་དབྱིན་ཇིའི་རྒྱལ་པོ་
ཞིག་དང་མཉམ་དུ་གཡུལ་ངོར་ཞུགས་ཏེ་ཕམ་ཁ་མྱངས། དགུང་གྲངས་བརྒྱད་ཅུར་སོན་
པའི་ལོ་དེར། ཁོས་ཐེངས་གཉིས་ལ་ནོར་འཁྲུལ་མི་བསྐྱར་བའི་ཆེད། 1779ལོའི་མཚན་
ཞིག་ལ། ཚ་བོ་རུམ་བཟུང་ཞིག་དང་ཤམ་ལྭ་ཁྲ་རིས་མ་དེ་ཁྱེར་ནས་ཁིན་ཐ་ཆི་ཞེས་པའི་ས་ཆར་
འབྱོར། གློ་གྲི་དེའི་སྐོར། ཁོའི་བུ་འམ་ཡང་ན་ཚ་བོ་རུམ་བཟུང་དེའི་ཨ་ཕ་སྟེ། ཕལ་ཆེར་ལོ་གཅིག་
གི་སྔོན་དུ། ཙོ་ཀྲི་ཡའི་འཐབ་འཁྲུག་ཐེངས་ཤིག་གི་ཁྲོད་དམག་དཔོན་ཐ་ཨར་ཏུན་གྱི་དམག་ཁྱུ་
ཞིག་དང་མཉམ་དུ་གར་སོང་ངེས་མེད་དུ་གྱུར། དེ་གར། པོ་འུན་ནམ་ཡང་ན་པུ་འུན་ཟེར་
བའི་ཁྱིམ་མཚེས་ཤིག་དང་ལྷན་དུ་མི་སེར་སྤེལ་ཡུལ་བྱེ་བྲག་པ་ཞིག་བདག་ཏུ་བཟུང་།
ཁྲར་སི་སི་ཐོར་ཐི། སྔོན་ཆད་དབྱིན་ཇིའི་དམག་ཁྱུར་ཞུགས་མྱོང་། ཕྱིས་སུ་དམག་
ཐོབ་ཕྱིར་བླངས་ཤིང་དམག་གྲལ་ལས་བདས། ཁོ་ཙོ་ཀྲི་ཡའི་ན་ཁུག་ཅིག་ཏུ་ཉལ་བསྡད་པ་
ན། ཁོ་གཏོགས་པའི་ཕྱི་སྣུར་གྱི་དམག་དཔུང་དང་རྗེས་སོར་མདུན་དུ་བསྐྱོད་པའི་ཨ་རིའི་
དམག་དཔུང་གིས་ཁོ་ཚེ་ལས་འདས་པར་འདོད། ཡིན་ནའང་ཁོ་ཚོ་ཚང་མ་ནོར་སོང་། ལོ་
ངོ་བཞིའི་རྗེས་སུ། ཁོས་རང་ཉིད་ཀྱིས་བཟོས་པའི་ཤིང་རྐང་ཞིག་ལ་བརྟེན་ནས་ཁིན་ཐ་ཆི་
མངའ་སྡེ་ཡི་ཕེ་ཚི་པོ་ཞེས་པའི་ས་ཆར། ཁོའི་ཨ་ཕ་དང་ཞི་ལི་གཉིས་རྙེད་པར་གྱུར། ཡིན་
ནའང་ཁོ་སླེབས་པའི་ཚེ། ཁོའི་ཨ་ཕ་བླ་གསང་དུ་གྱུར་ཚར། ཁོ་ཏག་ཏག་ལ་ཨ་ཕའི་འདས་
མཆོད་ཀྱི་རྗེས་ཆོད་སོང་། དུས་ཕྱིས་ཀྱི་ལོ་ཟླ་རིང་མོའི་ཁྲོད། ཁོ་ནི་འབྱུང་བ་ཡ་མ་བརླ་
ཅན་ཞིག་ཏུ་ལོག་སྟེ། ཁོས་སྔར་བཞིན་དགེ་རྒན་ཞིག་ཏུ་འགྱུར་བར་འབད་འབུངས་བྱས་
ཤིང་། རང་ཉིད་ཀྱང་དགེ་རྒན་གྱི་ལས་རིགས་ལ་དགའ་བའི་གདེང་ཚོད་རྙེད། འོན་ཀྱང་
མཇུག་མཐར། ཁོས་རང་ཉིད་ཀྱི་དགའ་ཕྱོགས་བོར་བར་མ་ཟད་ཤོ་རྒྱག་ཅིག་ཏུ་གྱུར། དོན་
དངོས་སུ། ཁོའི་ལྷན་སྐྱེས་ལ་བལྟས་ནའང་ཁོ་མ་གཞི་ནས་ཤོ་རྒྱག་ཅིག་ཡིན་པར་འཁུམས།
མདོར་ན། ཁང་ཕུ་སུང་ཚང་གི་མི་ཐམས་ཅད་ཤོ་རྒྱག་རེད། འོན་ཀྱང་ཁོ་ཚོས་གནད་འདི་
ངོས་ཟིན་གྱིན་མི་འདུག ལྷག་ཏུ་རྒྱལ་སྐུག་གི་གནས་བབ་མི་ལེགས་ཤིང་། རྒྱལ་ཁའི་
རེ་བ་ཧ་ཅང་ཉག་ཕྲ་སྐབས་དེ་འདྲ་ཁོ་ནར་ཟད། ཁོ་ཆེས་རྗེས་མར་ཕྲད་པའི་ཉེན་ཁ་ནི་
ཤིན་ཏུ་ཆེ་བར་མངོན། ཁོས་རང་ཉིད་ཀྱི་མགོ་བོ་གཏའ་མར་བཞག་པས་མི་ཚད། ཐ་ན་
ཁྱིམ་ཚང་གང་བོའི་བདེ་འཇགས་དང་མི་ཚེའི་གཏམ་ཚིག་ཀྱང་ཤོ་རྡེའུ་ལྟ་བུར་བགྲངས།
རྒྱུ་མཚན་ནི་ཁོ་མུ་སི་སི་པུ་ཡི་འབབ་རྒྱུད་ཡོངས་རྫོགས་ཨ་རི་མཉམ་འབྲེལ་རྒྱལ་ཁབ་
ལས་རང་བཙན་བྱེད་པ་དང་། སི་ཕེན་གྱི་ས་ཁོངས་དང་གཅིག་ཏུ་བསྒྲིལ་བའི་ལྐོག་གཡོ་
ངན་ཇུས་ཀྱི་ཚོགས་པ་ཞིག་ལ་ཞུགས་པས་སོ། །ཚོགས་པ་དེའི་སྣེ་ཁྲིད་མཁན་གྱི་རུས་ལ་
ཝེར་ཅིན་སིཞུ་ཞིང་ཁོའི་ངོ་ཤེས་ཤིག་རེད། འཇོན་ཐང་དང་ཟིལ་ཤུགས། བློ་གྲོས་དང་ཡོན་
ཏན་མ་ལུས་ཧ་ཅང་ཁྱད་དུ་འཕགས་པ་ཞིག རྨི་ལམ་དེ་བྱ་ཚང་རྡོ་དཀྲོགས་ཀྱི་ཟླ་བོར་འགྱུར་
དུས། འཇིག་རྟེན་འདིར་རུས་ཁང་ཕུ་སུང་ཅན་གྱི་སློབ་གྲྭའི་དགེ་རྒན་ཞིག་གིས་ད་གཟོད་ཉིན་
འདི་བསླེབ་ངེས་པ་ཚོར་མེད། ཁོ་བྲོས་བྱོལ་དུ་འགྲོ་བའི་དུས་ལ་བབ། ལྐོག་གཡོ་ངན་ཇུས་
འཐེན་མཁན་དེ་དག་གི་ཁྲོད། ཁོ་གཅིག་པུ་ཕྱི་རྒྱལ་དུ་འབྲོ་དགོས་པའི་གལ་ལ་ཐུག་པར་
གྱུར། དེ་ནི་ཁོས་ཁ་བྲལ་དུ་གཏང་འདོད་པའི་སྲིད་གཞུང་གིས་ཚ་གཅུན་སྟེར་བ་དང་
ཆད་པ་གཅོད་པའི་དོན་དུ་མ་ཡིན་པར། དེ་ལས་ལྡོག་སྟེ་སྔོན་ཆད་ཀྱི་ཤག་པོ་ཚོས་རང་
རང་གི་བདེ་འཇགས་ཀྱི་ཆེད་དུ་ཁོ་མིག་ནང་གི་ཚེར་མར་བལྟས་པས་རེད། ཡིན་ནའང་།
ཁོ་རྒྱལ་ཁོངས་ལས་མ་བདས། ཁོས་རྟག་པར་རང་ཉིད་ལ་མེས་རྒྱལ་ཟེར་བ་མེད། ཁོ་ས་
མཐར་སྤྱུགས་དོན་ནི་རྒྱལ་ཁབ་ལ་ངོ་ལོག་བྱས་པས་མིན། དེ་ནི་རྒྱལ་ཁབ་ལ་ངོ་ལོག་བྱེད་
དུས་ང་རྒྱལ་དང་འུད་སྒྲོག ངོམ་སོ་ཆེ་དྲགས་པའི་དབང་གིས། དུས་རྒྱུན་ས་གནས་ཤིག་
གཏན་དུ་མ་ཁེལ་གོང་ཟམ་པ་འཕངས་ཤིང་། ཟམ་པ་བརྒལ་མ་ཐག་སླར་ཡང་བཤིག་པའི་
སྟ་གོན་ལ་རེམ་པས་ཡིན་སྐད། དེར་བརྟེན། ཁོ་ཁིན་ཐ་ཆིའམ་ཡང་ན་ཨ་རི། ཐ་ན་གལ་ཏེ་
ཁོ་འཛིན་བཟུང་བྱས་ཚེ་གོ་ལ་རིལ་མོའི་སྟེང་ནས་སྤྱུགས་རྒྱུ་ཡིན་ཟེར་མཁན་ནི་དམག་
སྲིད་ཉེན་རྟོག་པ་མ་ཡིན་ལ། དམངས་སྲིད་སྡེ་ཁག་ཀྱང་མ་ཡིན་པར། ཏག་ཏག་ལ་ཁོའི་
སྔོན་ཆད་ཀྱི་ཤག་པོ་ཚོ་རེད་འདུག དེར་བརྟེན་ཁོ་ནམ་གུང་མཚན་བརྒྱབ་ནས་སྔངས་
སྟབས་ཀྱིས་བྲོས་པར་མ་ཟད། ཁྱིམ་ཚང་གི་ལུགས་སྲོལ་ལྟར་དུ། ཁོའི་བུ་དང་གློ་གྲི། ཤམ་
ལྭ་ཁྲ་རིས་མ་བཅས་ཀྱང་ཁྱེར་བར་གྲགས།
ཅེ་སུང་ལི་ཁུ་ཀོ་སི། ཁོའི་ཨ་ཕ་ནི་འཕྱ་དམོད་འཕྱས་གདགས་ལ་དགའ་ཞིང་ལབ་
ལོབ་ཐན་ཐུན་གྱིས་དུས་འདའ་བའི་དཔའ་ངར་ཞུམ་མེད་ཅན་གྱི་ཤིང་རྐང་པ་དེ་རེད།
གྱོལ་བོ་དེའི་སེམས་སུ་ད་དུང་ཡང་རང་ཉིད་ནི་གནའ་རབས་སྐད་ཡིག་ཁྲིད་པའི་དགེ་
རྒན་ཞིག་གི་གོ་སར་ཤིན་ཏུ་འཚམ་པའི་སྣང་བ་སྐྱེ་ཡང་སྲིད། ཡང་ན། ཨ་ཕ་ཤིང་གི་རྐང་
པ་ཅན་དེས་ཁོར་མིང་ཡིག་གཟི་བརྗིད་འབར་བ་ཞིགབཏགས་པའི་གནོན་ཤུགས་ཀྱིས་
དེད་པར་ཡང་ལ་ཐང་མེད་དེ། 1811ལོའི་ཉིན་ཞིག ཅེ་སུང་ལི་ཁུ་ཀོ་སི་ཡིས་དཀྲུམ་
མདའ་བཞུན་མོ་གཉིས་དང་ཏ་ལེན་ལྟོ་ཞུམ་གཅིག་ཐོགས་མུར། རྐེད་པ་ཕྲ་ཞིང་རྐང་ལག་
སྦོམ་པའི་རྒོད་མ་ཞིག་ལ་བཞོན་ཏེ། ན་ཆི་སི་ཡི་གནའ་ལམ་འགྲིམས། ཁོའི་ཆིབས་པ་
འདིར་ཐོག་མའི་ཧྥུ་ལུངགཉིས་ཀྱི་ལམ་ཐག་བགྲོད་པར་སྐར་མ་ཕྱེད་ཙམ་ཡང་མི་དགོས་
ལ། བར་དུ་ཧྥུ་ལུང་གཉིས་བསྐྱོད་ཀྱང་དལ་རྒྱུ་མེད། འོན་ཀྱང་མཐའ་མའི་ལམ་ཐག་ངེས་
ཅན་ཞིག་བརྒྱུ་བར་གདེང་ཚོད་ཅི་ཡང་མ་མཆིས། ཡིན་ནའང་། གོམ་རྩལ་འདི་འདྲ་
ཞིག་ལྡན་པས་ལོས་ཀྱང་ཆོག་སྟེ། རྒྱུ་མཚན་ནི་ཅེ་སུང་ལི་ཁུ་ཀོ་སི་ཁོ་ཨོ་ཁ་ཐོ་པུ་གནས་
་སོ་པའི་བདག་དམ་ཁང་དུ་
སླེབས་པའི་འཕྲོར། མུ་མཐུད་དུ་ལམ་ལ་ཆས་མི་དགོས་པས་རེད། ཟླ་དྲུག་མ་བགོར་པར།
ཁོ་བདག་དམ་པའི་ལས་རོགས་སུ་གྱུར། ལོ་གཅིག་མ་འདས་གོང་། ཁོ་བདག་དམ་པའི་
མཉམ་ལས་པའི་གོ་སར་སྤགས། མིང་ཐོག་ནས་སྔར་བཞིན་ལས་རོགས་པ་ཡིན་ནའང་།
དོན་དུ་ཉོ་ཚོང་ཚིགས་མལ་གྱི་ད་ལྟ་མིང་དུ་གྲགས་ཤིང་སྟོབས་འབྱོར་ལྡན་པའི་ཚོང་
ཁང་དེའི་སྦྱིན་བདག་ཕྱེད་མ་ལྷག་ཏུ་འཕར་བ་རེད། ཁོའི་མཛོད་ཁང་དུ་རྒོད་མ་དེ་
དང་དབྱི་ཁའེ་མོ་ཐ་པོ་ཡི་ཕྱི་རབས་པ་དག་གིས་རྟ་རྒྱུག་རྒྱལ་འཇོག་གི་རྟིང་མར་བླངས་
པའི་གཟིགས་བཟོས་སྣ་ཚོགས་ཀྱིས་གཏམས་འདུག འགྲན་སྡུར་ཐེངས་རེར། ཁོ་སྟེ་ཁང་
ཕུ་སུང་གིས། སེམས་ཆུང་ནེམ་ཆུང་སྒོས་འགྲན་ཐག་དབྱིན་ལེ་བཞི་ཆའི་གཅིག་གི་ཚུན་
ཆད་དུ་གཏན་ཁེལ་ཅིང་། མང་མཐར་ཡང་ཧྥུ་ལུང་གསུམ་ཡན་ཆད་ལ་འདར་མ་བཅུག
ལོ་གཉིས་པར། རྒོད་ཕྲུག་དེ་དབྱི་ཁའེ་མོ་ཐ་པོ་ཡི་ནང་ནོམ་དུ་གྱུར། དེར་མ་ཟད། ཁང་
ཕུ་སུང་ལ་དབྱིན་ལེ་གྲུ་བཞི་མ་གཅིག་ཅན་གྱི་ས་ཆ་དབང་བ་རེད། ཕྱིས་ཀྱི་ཡང་ཕྱིས་སུ།
ས་ཆ་དེ་ཅེ་ཧྥུ་སུང་གྲོང་རྡལ་གྱི་ལྟེ་ཐག་ལྟ་བུར་ཆགས། སྐབས་དེར། ས་གཞི་ཧྲིལ་བོར་
ནགས་ཚལ་གྱིས་ཁེབས་པ་དང་། ལོ་ཉི་ཤུའི་རྗེས་སུ་ད་དུང་ལྗོན་ཤིང་གི་རྫུབས་སྟུག་པོར་
གནས། སྐབས་དེར་གནས་འདི་ནི་ནགས་ཚལ་ཞིག་རེད་ཅེས་པ་ལས་གླིང་ག་ཞིག་རེད་
ཟེར་ན་འོས་ཤིང་འཚམ། གནས་དེར་བྲན་གཡོག་སྡོད་པའི་ཤིང་ཁང་ཆུང་ཆུང་དང་རྟ་
ར། ཚོད་ར། ནེའུ་གསིང་བཅས་མཆིས་པར་མ་ཟད། གྲིབ་བསིལ་འགུགས་པའི་ལམ་ཕྲན་
དང་ཡིད་དུ་འོང་བའི་བསིལ་ཁང་དང་བ་གམ་གྱིས་ཀུན་ནས་བརྒྱན་ཡོད། འདི་དག་མ་
ལུས་ཀྱང་རྡོ་བའི་ཀ་བ་བརྩེངས་པའི་གཞིས་ཀ་དེའི་བཟོ་བཀོད་པས་བཞེངས་ཤིང་། རྒྱུ་
ཆ་མཐའ་དག་གྲུ་གཟིངས་ལ་བརྟེན་ཧྥ་རན་སི་དང་ཨོར་ལིང་གྲོང་གསར་ནས་དབོར་
འདྲེན་བྱས་འོངས་པ་ཤ་སྟག་རེད། 1840ལོར་སླེབས་པའི་ཚེ། གནས་དེ་སྔར་བཞིན་གྲ་
མ་ཆག་གྲུ་མ་ཉམས་པར་བསྡད་ཡོད། སྐབས་དེར། མིང་ལ་ཅེ་ཧྥུ་སུང་ཟེར་བའི་མི་དཀར་གྱི་སྡེ་
བ་ཞིག་གིས་བསྐོར་པར་མ་ཟད། བལྟས་བལྟས་མེད་པར་མི་དཀར་ཁོ་ནས་གྲུབ་པའི་རྫོང་ཁོངས་ཤིག་
ཏུ་འགྱུར་ལ་ཉེ། རྒྱུ་མཚན་ནི་ཉེ་བའི་ལོ་འགའི་རིང་། དབྱི་ཁའེ་མོ་ཐ་པོ་ཡི་བུ་རབས་ཚ་རྒྱུད་དང་
གཉེན་ཉེ་དག་གནས་འདི་དང་ཁ་འབྲལ་རྒྱུ་ཡིན་པ་དང་། ཤུལ་ལུས་ཀྱི་དབྱིན་ཏི་ཨན་པ་རྣམས་ཀྱང་
འཐབ་མོ་པ་དང་རི་དྭགས་རྔོན་པའི་ལས་ལ་ཡི་ག་འཆུས་ཏེ། མི་དཀར་ལ་ལད་མོ་བྱས་ཁོ་ཚོ་ཉི་
མ་སྐྱེལ་ཐབས་ཀྱི་ཞིང་པའམ་ཡང་ན་ག་ས་ཀུན་ཏུ་གྲམ་པའི “གཞིས་ཀ” ཁོ་ཚོས་ཀྱང་མིང་
འདི་འདྲ་ཞིག་བཏགས་འདུག དེའི་བདག་པོར་གྱུར་པ་དང་ཆབས་ཅིག་ཏུ། གར་སོང་ཉི་མ་གར་
འཇའ་ཅན་གྱི་ནག་ཁོལ་སྐོར་ཞིག་ཀྱང་བྲན་དུ་བཀོལ་འདུག དབྱིན་ཏི་ཨན་པ་འདི་དག་མི་དཀར་
ལས་ཀྱང་གཙང་བཙོག་བྲལ། སྒྱིད་ལུག་ཆེ། གདུག་རྩུབ་ལྡན་ཕྱིས་སུ། ཐ་ན་དམུ་རྒོད་ཀྱི་བག་
ཆགས་ཀྱང་མཐོང་དཀོན་པའི་ཚད་དུ་སླེབས། འོན་ཀྱང་། མཚམས་མཚམས་སུ་སྲིང་བལ་འདྲུད་
པའི་འཁོར་ཆེན་སྟེང་གི་མི་ནག་གའམ་ཤིང་འདྲ་ཁང་གི་མི་དཀར་གྱི་ལས་བཟོ་པ། རྒྱ་རྙི་བཙུགས་
ཏེ་རི་དྭགས་རྔོན་པའི་རི་དྭགས་པ། གཞན་ཡང་མེ་འཁོར་ཁ་ལོ་པ་བཅས་ཀྱི་གདོང་བ་གཟར་པོ་ལས་
ཁོ་ཚོའི་རྟགས་མཚན་རེ་གཉིས་རྙེད་ཐུབ། སྐབས་དེར། གནས་དེའི་མིང་ལ “ཁང་ཕུ་སུང་གི་
མངའ་ཁོངས” ཞེས་འབོད་པ་རེད། དུས་དེ་ནས་བཟུང་། གནས་དེར་ཆིན་ཝང་དང་ཆབ་
སྲིད་པ། དམག་དཔོན་དང་ཆོས་དཔོན་སྐྱེད་སྲིང་བྱེད་པའི་བྱིན་རླབས་ཞུགས་པ་དང་
མཚུངས། སྔོན་ཆད། ཁི་ལའོ་ཏུན་ཡིན་ནའང་འདྲ། ཁ་ལའོ་ལེ་ན་ཡིན་ནའང་ཆོག ཡང་
ན་ཁིན་ཐ་ཆི་ཡིན་ནའང་རུང་། གནས་གང་དང་གང་དུ། ཁང་ཕུ་སུང་ཚང་གི་མི་རྒྱུད་རྩ་
ལག་ཐམས་ཅད་ལག་སྟོང་མཆན་ལ་བཙིར་མཁན་གྱི་འབངས་མི་སེར་ཕལ་པ་རྐྱང་རྐྱང་
རེད། ད་ལྟ་མེད་པོའི་གྲལ་ནས་བུད་དེ་ཕྱུག་པོའི་གྲས་སུ་འཛུལ་བའི་གོ་སྐབས་ལྡན་སོང་།
ཕྱིས་སུ། གནས་དེར “ཁུལ་དཔོན་གྱི་བཞུགས་སྒར” ཞེས་ཀྱང་གྲགས། རྒྱུ་མཚན་ནི་
མི་ལོ་དུ་མའི་འཕྲོར་དངོས་གནས་ཁུལ་དཔོན་ཞིག་འཚར་ལོངས་བྱུང་བ་སྟེ་ཁུལ་
དཔོན་དེའི་མིང་ལ་ཁོན་ཏིང་མའེ་ཁི་ལ་ཁྲང་ཟེར། ཁི་ལའོ་ཏུན་ནས་འབྱོར་བའི་མེས་པོ་
དེར་དྲན་གསོ་ཞུ་བའི་ཆེད་རྗེས་སོར(༡༨༦༡ལོར)དམག་དཔོན་ཞིག་ཀྱང་སྐྱེས།
ཡིན་ནའང་གནས་དེའི་མིང་ལ་སྔར་བཞིན་དུ “ཁུལ་དཔོན་རྒན་པའི་བཞུགས་སྒར” ཞེས་
ཀུན་ལ་ཁ་བྱང་རྣ་བྱང་དུ་གྱུར། དེ་ལྟར་འབོད་པ་ནི་ཁུལ་ཡོངས་དང་རྫོང་ཡོངས་མ་བགྲོས་
གཅིག་མཐུན་དུ་སྔར་ནས་མོལ་པ་འདྲ། སྐབས་དེར་མཚོན་ནའང་། མི་ཚང་མས་ཁུལ་དཔོན་རྒན་
པ་ནི་བྱ་བ་གང་ཅི་བརྩམས་ཀྱང་གཏན་ནས་ཕམ་མ་མྱོང་བའི་ཁང་ཕུ་སུང་ཚང་གི་མི་རབས་ཆེས་
རྗེས་མ་ཡིན་པ་ཤེས། འོན་ཀྱང་། ཚེ་ཐག་རིང་བ་དང་རང་སྲོག་ལྕེབས་པ་གཉིས་འདིའི་གྲས་སུ་
བགྲང་ག་ལ་རུང་། ངག་རྒྱུན་དུ། དམག་དཔོན་ཅེ་སུང་ལི་ཁུ་ཀོ་སིའི་མི་རབས་གཉིས་པ་དེ།
༡༨༦༢ལོའི་ཞི་ལའོ་དཔུང་འགྱེད་ཁྲོད་གཡུལ་ངོར་ཕམ་པ་དང་། ༡༨༤༦ལོར་ལའེ་སུང་ཅ་
ཞེས་པར་ཡང་བསྐྱར་དགྲ་མགོ་མ་ནོན་པར་བཤད། ཡིན་ནའང་། ཐེངས་དེར་རྨས་ཚབས་
ཆེ་རྒྱུ་མི་འདུག ༡༨༦༦ལོར་སླེབས་པའི་ཚེ། དེ་སྔའི་གྲ་མ་ཉམས་གྲུ་མ་ཆག་པའི་དབྱིན་
ལེ་གྲུ་བཞི་མ་གཅིག་གི་ས་ཞིང་ཁྲོད་དུམ་བུ་ཞིག་དབྱིན་ཇི་གསར་བ་ནས་འབྱོར་བའི་
རྒྱུ་བདག་ཅིག་ལ་གཏའ་མར་བཞག སྐབས་དེར། གྲོང་རྡལ་རྙིང་པ་དེ་བྱང་ཕྱོགས་ཀྱི་
དམག་དཔོན་ཆེན་མོ་ཧྲི་མུ་སི་ཡིས་བསྲེགས་ཐེངས་གཅིག་གིས་བཅོམ་ཆག་སྐྱ་ཉིལ་ཏུ་
བཏང་ཞིང་། གྲོང་རྡལ་གསར་བ་ནི་དེ་ནས་བཟུང་སྟེ། འདི་ཕྱོགས་ཀྱི་སྡོད་དམངས་
ཕལ་མོ་ཆེ་ཁང་ཕུ་སུང་ཚང་གི་ཕྱི་རབས་པ་དག་མ་ཡིན་པར། རུས་ལ་སི་ནའོ་ཕུ་སི་ཟེར་
བ་གཙོ་བོ་རེད། དེ་ཚང་གིས་དབྱིན་ལེ་གྲུ་བཞི་མ་གཅིག་ཅན་གྱི་མངའ་ཁོངས་སུ་གོས་
སྣུམ་གྱིས་ཟིན་པ་བཞིན་སིམ་འཛུལ་དང་བཅད་བཟུང་བྱས་མཐར། རྒྱུན་ཕམ་གྱི་དམག་
དཔོན་དེས་མི་ཚེ་ཕྱེད་ཕྱི་མའི་ལོ་ངོ་བཞི་བཅུའི་རིང་། སྔོན་ཆད་གཏའ་མར་བཞག་པའི་
ས་ཞིང་དག་གཞུང་བཞེས་ཀྱི་གྲས་སུ་མི་ཐེ་བའི་ཐབས་སུ། མེས་པོ་གོང་མའི་རིང་ནས་
བརྒྱུད་པའི་ཤུལ་བཞག་རེ་རེ་མི་བཙོང་ཐུ་མེད་དུ་གྱུར། གོ་རིམ་དེ༡༩༠༠ལོའི་ཉིན་མང་གེ་
མོའི་བར་བསྟུད་ཅིང་འོངས། ༡༩༠༠ལོའི་ཉིན་ཞིག རྒྱུན་ཕམ་དམག་དཔོན་དེ་ཐ་ལ་ཧ་གྲམ་
ཐང་གི་ཉ་འཛིན་ར་བའི་དམག་སྤྱོད་མལ་ཁྲིའི་སྟེང་། ན་ཟུག་དང་བྲལ་བའི་སྒོ་ནས་ཕྱི་མའི་
ལམ་དུ་ཆས། དེ་ལྟར། དཔའ་རྒོད་ཅིག་གི་ཚེ་སྨད་ཧྲིལ་བོ་གྲམ་ཐང་སྐྱ་བོ་དེར་ཟད་ཅིང་ཐིམ།
ད་ལྟ། ཁུལ་དཔོན་རྒན་པའང་བརྗེད་ངས་ཀྱི་ཀློང་དུ་བྱིང་། དབྱིན་ལེ་གྲུ་བཞི་མ་
གཅིག་ཅན་གྱི་ས་ཞིང་ལས་དུམ་བུ་ལེབ་མོ་ཞིག་ལྷག་པ་དེར་ཚང་མས་ཁ་ལ་ཡོང་སྟངས་
ཀྱིས “ཁང་ཕུ་སུང་ཚང” ཞེས་འབོད་སྔོན་ཆད་ཀྱི་ནེའུ་གསིང་དང་གྲིབ་བསིལ་གྱི་
ལམ་ཕྲན་སྟེང་དུ་ལྡུམ་བུ་སྣ་ཚོགས་སྐྱེས་ཤིང་། ཁང་ཆེན་དེར་ལོ་ངོ་མང་པོར་ཞལ་ཞལ་མ་
བྱས་པའི་རྐྱེན་གྱིས། ཁྱམས་ཀྱི་ཀ་བ་དག་ཀྱང་གོག་བཞིན་མཆིས། གནས་འདིར། ཅེ་སུང་
མི་རབས་གསུམ་པ་ཉིན་མཚན་མེད་པར་བསྡད་འདུག ཁོའི་འགྲོགས་ཡ་ནི་ཆང་དཀར་
དེམ་གང་དང་ཤོག་བུའི་སྣེ་མོ་འཛིངས་པའི་ཧི་ལ་སི་དང་ལི་ཝེ། ཐུའུ་ཁ་སི་བཅས་ཀྱི་
བརྩམས་ཆོས་ཕྱོགས་བསྒྲིགས་རེད། གོ་ཐོས་ལྟར་ན། ཁོས་ཆང་འཐུང་ཞོར་དུ་འདས་ཟིན་
པ་དང་ད་ལྟ་འཇིག་རྟེན་དཀར་ངོགས་སུ་ཡོད་པའི་གྲོང་མི་ཚང་མར་ཁ་གཟེར་ཚིག་རྩུབ་
ཀྱི་བསྟོད་ཚིག་འབྲི་སྐད། ཅེ་སུང་མི་རབས་གསུམ་པས་སྦྱང་བྱ་དོན་དུ་གཉེར་བ་ནི་ཁྲིམས་ལུགས་
རིག་པ་ཡིན། ཁོའི་སྣང་བར་གྲོང་རྡལ་ཐང་ཆེན་གྱི་ཐོག་ཁང་ག་གེ་མོར་ཁྲིམས་དོན་ཁང་ཞིག་ཕྱེ་ཡོད་
པར་འདོད། ས་རྡུལ་གྱིས་གཡོགས་པའི་ཡིག་ཚགས་ཁྲོད་རང་རྫོང་གི་ལོ་རྒྱུས་ཆེས་རིང་བའི་ཁྱིམ་རྒྱུད་
དེ་ཧི་ཨར་སི་ཏུན་ཚང་དང་སའེ་ཏི་ཕན་ཚང་། ཀོ་ལའེ་ཉི་ཨར་ཚང་། པུ་ཆན་ཕུ་ཚང་། ཧྥེ་ཨར་
ཏི་ཚང་བཅས་ཀྱི་ངོ་ཡིག་ཉར་པ་དང་། རི་ལྟར་སྤུངས་པའི་གཏུག་བཤེར་ཡི་གེའི་ཁྲོད་རྒྱུ་ཆ་དེ་
དག་གི་ཁ་དོག་ལོ་རེ་ནས་ལོ་རེར་ཐལ་མདོག་ཏུ་གྱུར། ཨ། ཁོའི་ཨ་ཕ་སྟེ་དུས་ནམ་ཡང་རྒ་བའི་སྡུག་
བསྔལ་ལ་མགོ་མི་སྒུར་ཞིང་གཉའ་མི་ཞུམ་པ་དེའི་སེམས་གཏིང་དུ་ཕུགས་བསམ་ཅི་འདྲ་ཞིག་བཅངས་
པ་ཡིན་ནམ། མཇུག་མཐར་ཁོས་ཐོབ་ཐང་རིགས་གསུམ་ཁྲོད་ཀྱི་ཆེས་རྗེས་མ་དེ་མངོན་འགྱུར་བྱས་
ཐོབ་ཐང་རིགས་དང་པོ་ནི་སྤྱང་གྲུང་ལྡན་ཞིང་འཇོན་ཐང་ཆེ་བའི་ཆབ་སྲིད་པ་ཞིག་གི་
བུ་ཕྲུག་དང་། ཐོབ་ཐང་རིགས་གཉིས་པ་ནི་དཔའ་ཞིང་དེས་ལ་རྒྱོབས་རྒྱོབས་སོད་སོད་ཀྱི་གཡུལ་ངོར་
མི་འཇིགས་གད་རྒྱངས་སྒྲོག་པའི་དམག་མི་ཞིག་དང་། ཐོབ་ཐང་རིགས་གསུམ་པ་ནི་ལྷན་སྐྱེས་ནས་
སྟོབས་འབྱོར་མངའ་ཐང་དར་བའི་ཏན་ཉི་ཨར་པུ་འུན་དང་རའོ་པིན་སུན་ཁི་ལུའུ་སོ་གཉིས་ཀྱི་
སྤྱི་འདུས་ཀྱི་ཕུང་བོ་ཞིག་གོ །སྐབས་དེར་ཨ་ཕ་ཁོས་ལོ་རྒས་བྱིས་པའི་ངང་ཚུལ་བཟུང་བ་ག་ལ་ཡིན་
ཏེ། ཁོ་མ་གཞི་ནས་བྱིས་དུས་དང་ཁ་བྲལ་མི་འདུག ཁོའི་རེ་བར་ཁྲིམས་དོན་ཁང་དེ་ནི་ཁུལ་
དཔོན་གྱི་ཕོ་བྲང་དང་མཚར་སྡུག་འོད་སྟོང་ལྡན་པའི་འདས་སོང་གཉིས་ཕན་ཚུན་སྦྲེལ་བྱེད་ཀྱི་ཟམ་
པ་ལྟ་བུར་གྱུར་ན་བསམས། ད་ལྟ། ཁང་ཕུ་སུང་ཚང་ལ་ལྷག་ཡོད་པ་ནི་གཞིས་སྐོར་ཞིག་དང་
ཚོད་ར་ཞིག གཡས་འགྱེལ་གཡོན་ལོག་གི་རྟ་ར་ཞིག དེ་མིན་ཤིང་ཁང་ཆུང་ཆུང་བཅས་
རེད། ཤིང་ཁང་ཆུང་ཆུང་དེར་ཏི་ཨར་ཞུ་བཟའ་མི་གང་བོ་གནས་བཅས་ཡོད། ཁྱིམ་ཚང་
གི་ཆེས་མཐའ་མའི་ས་ཞིང་དེ་ཅེ་སུང་མི་རབས་གསུམ་པའི་ལག་བརྒྱུད་ནས་གོར་ཧྥུ་སྤོ་ལོ་
གཉེར་མཁན་ཞིག་ལ་བཙོངས། སྒོར་མོ་དེས༡༩༠༢ལོའི་ཟླ་བཞི་པར་ཁོའི་བུ་མོ་ཁའེ་ཏན་
སིའམ་ཁའེ་ཏི་ལ་གཉེན་སྟོན་གྱི་ཆོ་ག་བཤམས་པ་དང་། ཁོའི་བུ་ཆེ་བ་ཁོན་ཏིང་གིས་ཧྭ་ཧྥུ་
སློབ་ཆེན་དུ་ལོ་གཅིག་རིང་སློབ་གཉེར་བྱས། ལོ་དེའི་ཟླ་དྲུག་པར། ཁོས་མི་ཚེའི་འཕེན་
པ་རྫོགས་སུ་བཅུག ༡༩༢༣ལོར་སོན་པའི་ཚེ། གནས་དེའི་མིང་ལ “ཁང་ཕུ་སུང་ཚང་གི་
གཞིས་རྙིང” ཞེས་འབོད་ནའང་། དོན་དུ་ཁྱིམ་མི་ཚང་མ་སྔར་བཞིན་བསྡད་ཡོད། ལོ་དེའི
དཔྱིད་དུས་ཀྱི་ས་སྲོས་ཤིག་ལ། ཁུལ་དཔོན་རྒན་པའི་ཨ་ཕ་སུ་ཡིན་མི་གསལ་ཞིང་རྒུད་
པ་ནས་རྒུད་པའི་གཡང་དུ་ཅིས་ཀྱང་ལྟུང་འགྱུར་བའི་མོ་ལོ་བཅུ་བདུན་ཅན་གྱི་གོས་ཚ
དེས་མོའི་ཆེས་མཐའ་མཇུག་གི་རྣམ་རིག་གྲུང་བའི་ཨ་ཞང་ཅེ་སུང་མི་རབས་བཞི་པ་གི་
བསོགས་དངུལ་བརྐུས་རྗེས། “ཆུ་སྦུགལ་བརྟེན་ནས་མར་བབས་ཤིང་། འཁྲབ་སྟོན་
ཚོགས་པའི་རྗེས་འབྲང་མཁན་གྱི་ཚོང་ཕྲུག་ཅིག”དང་མཉམ་དུ་བྲོས་བྱོལ་ལ་ཕྱིན། དེ་
ཡི་ཡང་རྗེས་སུ། ཁང་ཕུ་སུང་ཚང་གི་ཤུལ་ཕལ་ཆེར་ཆད་ནའང་། གནས་དེར་མུ་མཐུད་
དུ “ཁང་ཕུ་སུང་ཚང་གི་གཞིས་རྙིང” ཞེས་འབོད་ཀྱིན་མཆིས། ཡུགས་སར་ལུས་པའི་
ཨ་མ་ཤི་བ་ན། ཅེ་སུང་མི་རབས་བཞི་པས་ཏི་ཨར་ཞུ་ལ་ཅི་མི་སྙམ་པའི་རྣམ་འགྱུར་བཟུང་
ཞིང་། ནུ་བོ་གླེན་པ་དེ་ཅེ་ཁི་སུན་གྱི་སྨྱོན་པ་ཁང་དུ་བསྐྱལ་བར་མ་ཟད། མེས་པོའི་གཞིས་
རྙིང་དེ་ཡུལ་མི་ཞིག་ལ་བཙོངས། ཡུལ་མི་དེས་མགྲོན་ཁང་ཞིག་ཏུ་བསྒྱུར་ཏེ། ཆེད་དུ་འདྲི་
གཅོད་པ་དང་ཕྱུགས་ཚོང་རྒྱག་མཁན་དག་ལ་སྣེ་ལེན་གང་གཟབ་བྱས། ལོ་ངོ་དུ་མའི་
འཕྲོར་མགྲོན་ཁང་དེ་ཡང་གོར་ཧྥུ་སྤོ་ལོ་ར་བ་ཡང་འདུ་གཉེར་མཚམས་བཞག དེའི་ཚབ་
ཏུ་མི་སྒེར་གྱིས་བྲེལ་བྲེལ་འཚུབ་འཚུབ་ངང་བསྐྲུན་པའི་གྲོང་ཁྱེར་ཕྱེད་ཙམ་གྱི་ཁང་ཤར་
ལེབ་མོ་ཅན་གྱིས་ཀུན་ནས་གཡོགས་ནའང་། དབྱིན་ལེ་གཅིག་ཅན་གྱི་ས་ཞིང་དེ་གྲ་མ་
ཉམས་གྲུ་མ་ཞིག་པར་སྔར་མལ་དུ་གནས་ཤིང་མཆིས། སྐབས་དེ་མཚམས་སུ་སླེབས་ཀྱང་
རུང་། མི་ཚང་མས “ཁང་ཕུ་སུང་ཚང་གི་གཞིས་རྙིང” ཞེས་འབོད་པར་བྱེད།
ཁང་ཕུ་སུང་ཚང་ལ་ད་དུང་ཡང་མི་སྣ་འགའ་ཡོད་པ་གཤམ་གསལ་ལྟར།
ཁོན་ཏིང་མི་རབས་གསུམ་པ། ཁོ་ནི་ཁོའི་སྲིང་མོའི་ལང་ཚོར་སྲེད་པ་ཁོ་ན་མ་ཡིན་
ཏེ། ཁང་ཕུ་སུང་ཚང་གི་སྙན་གྲགས་ལ་ཞེན་ཆགས་པས་རེད། དུས་ད་ལྟ་སྙན་གྲགས་དེ་
ཁོའི་སྲིང་མོའི་འཁོས་ཆུང་ཉམས་ཞན་གྱི་ནངས་ཡོད་དགོང་མེད་ཀྱི་བྱ་ལེ་དེར་རག་ལས་
འདུག དེའི་ཉེན་ཚབས་ཀྱི་གནས་བབ་ནི་མིའི་སྦྱོང་བརྡར་ཐོབ་པའི་མཚོ་གཟིག་གི་
སྣ་རྩེར་སའི་གོ་ལའི་དཔེ་གཟུགས་ཤིག་བསྐྱོན་པ་ལས་ཀྱང་ཐུ། ཁོ་ནི་ལོག་གཡེམ་ལ་མི་
དགའ་ཞིང་། དེ་ལྟར་བྱའང་ག་ལ་སྲིད། ཡིན་ནའང་ཆོས་ཚོགས་ཀྱི་ཉེས་ལྟུང་གི་བཤད་
སྲོལ་དེར་དག་སྣང་བསམ་གྱིས་མི་ཁྱབ་པ་མཆིས་ཏེ། ཁོའི་དྲན་ཚོད་དུ། གལ་སྲིད་བྱེད་
ཐབས་འདིར་བརྟེན་ཚེ། ལྷ་ཆེན་ལ་འོ་བརྒྱལ་ལ་གཏད་མི་དགོས་པར། ཁོ་རང་ཉིད་ཀྱིས་
སྲིང་མོ་དང་ཁོ་གཉིས་དམྱལ་ཁམས་སུ་བརྫང་ཆོག་ཅིང་། བརྫངས་པའི་གནས་དེར། ཁོས་
དུས་གསུམ་ཀུན་ཏུ་མོར་ལྟ་སྐྱོང་བྱས་ཐོག ཇི་སྲིད་ཀྱི་མེ་དཔུང་ཁྲོད་མོ་ཚངས་སྤྱོད་ལ
གནས་ཐུབ་པར་འདོད། ཡིན་ནའང་། ཁོ་དུངས་ཤིང་ཞེན་པ་ནི་འཆི་བ་སྟེ། འཆི་བ་ཁོ་ན་
ཁོའི་དགའ་ཕྱོགས་ཉག་ཅིག་ཏུ་འཁུམས། ཁོ་འཆི་བར་དགའ་ཞོར་འཆི་བར་སྒུག སྒུག་
དཔེར་ན་པ་དེ་ཡང་རང་བཞིན་ལྷུན་ཆགས་དང་སྨྱོན་པ་ལྟ་བུའི་སེམས་ཁམས་ཤིག་རེད།
འཇིག་རྟེན་སྣང་བར་བྱིང་བའི་མི་ཞིག་གིས། ཕྱོགས་གཅིག་ནས་སྐོམ་པ་ཆུ་འདོད་བཞིན
དུ་རེ་ཞིང་། ཕྱོགས་གཞན་གཅིག་ནས་རང་གཅུན་རང་སྡོམ་སྒོས་ཕ་རོལ་པོའི་ངང་སྒུག་
དང་དགའ་བསུ་དང་བྱམས་བརྩེ་དང་འཇམ་མཉེན་དང་སྨྲ་བསམ་བརྗོད་འདས་ཀྱི་ལང་
ཚོ་དེ་བདག་གིར་མི་སྤྱོད་པ་དང་མཚུངས། ནམ་ཞིག་གི་ཚེ་ན། ཁོས་ཅིས་ཀྱང་བཟོད་
བསྲན་མ་ཐུབ་པས། བཟོད་བསྲན་མ་ཐུབ་པ་ནི་ངང་སྒུག་གི་གོ་རིམ་རིང་མོ་དེའི་རྐྱེན་
གྱིས་མ་ཡིན་པར། རང་གཅུན་རང་སྡོམ་གྱི་བྱ་བྱེད་དེའི་དབང་གིས་རེད། མཇུག་མཐར་
ཡོད་ཚད་བློས་བཏང་སྟེ་མཆོང་ཐེངས་གཅིག་གིས་གཏིང་མཐའ་མི་མངོན་པའི་གཙང་
བོའི་འཇིངས་སུ་ཐིམ་པ་སྟེ། ༡༩༡༠ལོའི་ཟླ་དྲུག་པར། ཁོ་མ་ས་ཁྲུའུ་སའེ་ཡི་ཁམ་པུ་རེ་ཆིར་
ཆུ་ནང་དུ་ལྕེབས། དེ་ནི་ཁོའི་སྲིང་མོར་གཉེན་སྟོན་གྱི་ཆོ་ག་བཤམས་པའི་ཟླ་གཉིས་ཀྱི་
རྗེས་རེད། ཁོས་ལོ་རིམ་དང་པོ་མཐར་ཕྱིན་རག་བར་བསྒུགས་པ་ནི་སློབ་ཡོན་ཆུད་ཟོས་
སུ་མི་འགྲོ་བའི་ཆེད་དུའོ། །དེའི་རྒྱུ་མཚན་ཡང་ཁོའི་ལུས་སྟེང་དུ་ཁི་ལའོ་ཏུན་དང་ཁ་
ལའོ་ལའེ་ན། ཁིན་ཐ་ཆི་བཅས་མེས་པོ་གོང་མ་དག་གི་གཤིས་རྒྱུད་འདྲེས་པས་མ་ཡིན་
ལ། ཁོའི་སྲིང་མོར་གཉེན་སྟོན་བཤམ་པ་དང་ཁོའི་སློབ་ཡོན་ཚགས་སུ་ཆུད་པའི་ཆེད།
ཁྱིམ་ཚང་གི་ཆེས་རྗེས་མའི་རྩྭ་ར་ལེབ་མོ་དེ་བཙོངས་པས་རེད། རྩྭ་ར་ལེབ་མོ་དེ་ནི་ཏག་
ཏག་ལ་པན་ཅི་ཆེས་དགའ་བའི་གནས་དང་། རྩྭ་ར་ལེབ་མོ་དེ་ལས་གཞན། པན་ཅི་ཆེས་
དུངས་ས་ནི་ཨ་ཅེ་ཁའེ་ཏི་དང་དྲོད་ཁོལ་འཛོམས་པའི་ཐབ་མེ་གཉིས་སོ། །
ཁའེ་ཏན་སིའམ་ཁའེ་ཏི། མོ་ངན་ལྟུང་དུ་འགྱུར་བ་ནི་ལས་ཀྱིས་བསྐོས་འདུག དོན་
དེ་མོ་རང་ཉིད་ཀྱིས་ཀྱང་ལོས་ཤེས། ལས་དབང་དེ་འདྲ་མོས་དགའ་བས་དང་ལེན་བྱས་
པ་མིན་ལ་སྐྱོ་བས་གཡོལ་གཟུར་བྱས་པའང་མིན། མོ་རང་གི་ཕུ་བོར་དགའ། མ་གཞིར་
ཁོ་དེ་ལྟར་ཡིན་རུང་། མོ་ཕུ་བོར་དགའ་བས་མི་ཚད་ཁོས་ཁྱིམ་ཚང་གི་སྙན་གྲགས་དང་
སྙན་གྲགས་དེ་ཅིས་ཀྱང་ཉམས་རྒུད་དུ་འགྲོ་བའི་གནས་སྐབས་སུ་ཕྱིར་མངོན་པའི་སྡུག་
བསྔལ་གྱི་མངོན་མཁྱེན་དང་སྒེར་སེམས་བྲལ་བའི་ཁྲིམས་དཔོན་ཞིག་གི་གཤིས་རྒྱུད་
དེར་ཡང་ཤིན་ཏུ་མོས། མོར་མཚོན་ནའང་། ཁོའི་རྣམ་འགྱུར་ལ་བཏང་ལྷོད་མེད། ཁོས་
བསམས་ན་ཁོ་སྲིང་མོར་བརྩེ་ཞིང་དུངས་དོན་དུ་སྡང་བ་རེད། རྒྱུ་མཚན་མོ་རང་
ཁྱིམ་ཚང་གི་བརྩི་མཐོང་ཉམས་པ་དང་ཉམས་པར་འགྱུར་བའི་སྣོད་ཆས་ཡིན་པར་མ་
ཟད། ཁྱིམ་རྒྱུད་ཀྱི་ཞབས་འདྲེན་པ་དང་ལ་རྒྱ་འདོར་བའི་ལག་ཆར་ཡང་འཁུམས། དེར་
མ་ཟད། མོ་ཕུ་བོར་ཞེ་འདང་ཆེ་ཞིང་ཟབ། མ་གཞིར་ཁོར་བརྩེ་དུངས་སྟོན་པའི་ནུས་པ་
བྲལ་ནའང་། རྒྱུ་མཚན་དེའི་དབང་གིས་མོའི་སེམས་པ་ཏག་ཏག་ལ་ཁོའི་སྟེང་དུ་ཡང་
ཡང་འཁོར། མོས་དོན་དངོས་འདི་འདྲ་ཞིག་དང་དུ་བླངས་པ་སྟེ། ཁོའི་མིག་ནང་
དུ། བླ་ན་མ་མཆིས་པ་ནི་མོ་རང་ཉིད་མ་ཡིན་པར། མོའི་ནག་ནོག་དྲི་མ་བྲལ་བའི་བྱ་
ལེ་རེད། མོ་རང་ཉིད་ནི་བྱ་ལེ་དེའི་བདག་གཉེར་པ་ཁོ་ནར་ཟད། དོན་དུ་མོས་བྱ་ལེ་དེར་
རིན་ཐང་ཅི་ཡང་མེད་པར་འདོད། མོའི་བསམ་པར། སྐྱི་མོ་སྲབ་བུ་དེ་མཐར་གཏུགས་
ན་མཛུབ་རྩེའི་ཤ་སུལ་ཞིག་གི་དོད་མའང་མིན། མོས་ཀྱང་ལོས་ཤེས་ཏེ། ཕུ་བོ་འཆི་བར་
དགའ་དགའ་ཞིག་གཞན་གང་གིས་ཀྱང་དེའི་ཚབ་མི་འོང་། ཡིན་ནའང་མོར་བསམ་
འཆར་ཅི་ཡང་མེད། ཐ་ན་མོས་དུག་རྩྭ་མོས་དེ་ལྟར་བརྟག་པ་མཐའ་གཟུང་བྱས་ཀྱང་ཅི་སྐྱོན་
རྐང་གཅིག་ཁོར་སྦྱིན་པར་འདོད། ཐེངས་དེར་མོས་ཞིབ་མོའི་བློ་ཡིས་ཇུས་འགོད་བྱས་པའི་
གཉེན་སྟོན་གྱིས་ནུས་པ་དེ་འདྲ་ཞིག་བཏོན་ཡོད་ཀྱང་སྲིད། མོར་སྐྱེས་པ་གཞན་ཞིག་གི་བྱིས་
པ་སྦྲུམ་ཏེ་ཟླ་གཉིས་འདས། སྐབས་དེར་མངལ་ནང་གི་བྱིས་པ་དེའི་རྟེན་གྱི་དབྱེ་བ་མི་
ཁོར་རུང་། མོས་ཁོན་ཏིང་ཞེས་པའི་མིང་བཏགས། འདི་ནི་ཕུ་བོར་རྗེས་དྲན་བྱེད་སྟངས་
ཤིག་ཡིན། རྒྱུ་མཚན་ནི་ཁོ་ཚོ་མོ་དང་ཕུ་བོ་གཉིས་ཀས་གསལ་བོར་རྟོགས་
ཏེ། ཁོ་གསོན་པ་ནི་དོན་དུ་འཆི་བ་ལས་མ་འདས། མོ་༡༩༡༠ལོར་འཁོས་ཀ་ཤིན་
ཏུ་ལེགས་པའི་དབྱིན་ཏི་ཨན་ས་ཁུལ་གྱི་ན་གཞོན་ཞིག་དང་མི་ཚེའི་འདུན་མ་གཅིག་
ཏུ་བསྡེབས། ཁོ་ནི་ལོ་སྔོན་མའི་དབྱར་ཁར་མོས་ཨ་མ་དང་མཉམ་དུ་ཧྥུ་ལན་ཆི་ལི་ཁུ་
ཞེས་པར་སྤྲོ་གསེང་གཏོང་དུས་ངོ་ཤེས་པ་ཡིན། ༡༩༡༡ལོར། མོ་སྐྱེས་པ་དེས་དོར་པ་དང་།
༡༩༢༠ལོར། སླར་ཡང་ཅཱ་ལི་ཧྥུ་ཉི་ཡའི་གློག་བརྙན་ལས་རིགས་ཀྱི་ཁེ་ལས་པ་ཞིག་དང་
གཉེན་བསྒྲིགས། མི་འགྱང་བར་མེག་སི་ཁོ་རུ་གཉེན་འཐོར་བའི་གྲོས་འཆམ་བྱུང་།
༡༩༤༠ལོར། འཇར་མན་དམག་དཔུང་གིས་ཕ་རེ་སིར་བཙན་འཛུལ་བྱས་པ་དང་བསྟུན།
མོ་གར་སོང་ཆ་མེད་དུ་གྱུར། སྐབས་དེར་མོའི་ལང་ཚོའི་འཇོ་སྒེག་ཡོངས་སུ་ཉམས་མེད་
ཅིང་། ད་དུང་སྒོར་མོ་མང་པོ་ཡོད་ཤས་ཀྱང་ཆེ། རྒྱུ་མཚན་ནི་ལོ་གྲངས་ཞེ་བརྒྱད་ལ་སོན་
པའི་མོ་རང་བགྲང་བྱ་བཅོ་ལྔས་ཇེ་ཆུང་དུ་ཕྱིན་པའི་སྣང་བ་སྟེར། དེའི་འཕྲོས་སུ། ཅེ་ཧྥུ་
སུང་གྲོང་རྡལ་གྱི་བུད་མེད་གཅིག་མ་གཏོགས། མོའི་འགྲོ་འཆག་ཉལ་འདུག་ཤེས་མཁན་
སྲིད་ན་དཀོན་པར་གྱུར། བུད་མེད་དེ་ནི་རྫོང་ཚུགས་དཔེ་མཛོད་ཁང་གི་བདག་དམ་པ་གོ་
རྒས་ཤིག་ཡིན། མོའི་ཚེ་མཇུག་གི་ལས་ཀ་གཙོ་བོ་ནི《སྤོས་ཤེལ》ཚར་ཪེཪ་ཕྱི་ཐུམ་གྲ་
དག་རེ་སྤྲོད་པ་དང་། 《ཡུས་ཨར་ཀེན》དང《ཐང་མུའུ་ཆོན་སི》གཉིས་དཔེ་སྒྲོམ་གྱི་
མཐོ་སར་བཞག་སྟེ། སློབ་འབྲིང་སློབ་མས་བལྟ་མི་ཐུབ་པར་བཟོ་བ་དེ་རེད། དོན་དུ་སློབ་
མ་ཚོས་རྐང་སྣེ་ཡར་འགྱོག་མི་དགོས་པར་བདེ་བླག་ངང་རེག་ཐུབ་ཅིང་། དེ་ལས་ལྡོག་
སྟེ་མོ་རང་ཉིད་ཤིང་སྒམ་ཞིག་ལ་བརྟེན་དགོས་པའི་ཚད་དུ་ལྷུང་། ༡༩༤༣ལོར། ཏག་ཏག་
གཟའ་འཁོར་གཅིག་གི་རིང་ལ། མོའི་སེམས་ཁམས་རབ་ཏུ་འཁྲུགས་ཤིང་། དཔེ་མཛོད་
ཁང་དུ་སླེབས་པའི་མི་རྣམས་ཀྱིས་མཐོང་བ་ལྟར་ན། མོས་རྣམ་ཀུན་བྲེལ་བྲེལ་འཚུབ་
འཚུབ་ངང་གཞུང་ཅོག་གི་འཐེན་སྒམ་བརྒྱབ་པ་དང་། ཟྭ་མིག་ཡང་ཡང་བསྐོར་ནས་
གཏན་པར་བྱེད། དེར་བརྟེན། ཁྱིམ་བདག་མ་དང་དངུལ་ཁང་བ། སྨན་པ། ཁྲིམས་རྩོད་པའི་ལྕམ་མོ་
བཅས། ཁོ་ཚོའི་ཁྲོད་རེ་གཉིས་ཤིག་སློབ་འབྲིང་དེའི་འཛིན་གྲྭ་གཅིག་པའི་སློབ་གྲོགས་ཀྱང་རེད། མོ་
ཚོ་ཕྱི་དྲོའི་དུས་སུ་དཔེ་མཛོད་ཁང་དུ་འབྱོར་ཏེ། 《སྤོས་ཤེལ》དང་སུང་འུན་ཧྲི་མུ་སིཡི་བརྩམས་
ཆོས་གཉིས་གཡས་རྗེས། གཞན་གྱིས་དཔེ་ཆ་གང་གཡར་མིན་མི་ཤེས་པའི་ཕྱིར་ཚགས་ཤོག་གི་ཁུད་
དུ་དམ་པོར་གཅུད་ནས་ཕྱིན། མོ་ཚོས་གོ་རྒས་མ་དེ་ཡང་མིན་ན་ཉལ་སར་ལྷུང་རྒྱུ་ཡིན་པ་དང་ཡང་
མིན་ན་སྨྱོ་འབོག་གིས་བརྒྱལ་རྒྱུ་རེད་བསམས། ཉིན་ཞིག་གི་དུས་ཚོད་གསུམ་པར། མོས་དཔེ་
མཛོད་ཁང་གི་སྒོ་ཟྭ་བརྒྱབ་པ་དང་། ལག་ཁུག་མཆན་འོག་ཏུ་བཙིར་བའི་འཕྲོར། ཐལ་
མདོག་གི་ངོ་གདོང་དུ། ཅི་ཞིག་བསྒྲུབ་འདོད་ཀྱི་དབང་གིས། ཤ་ཐིག་དམར་པོ་གཉིས་
བབས་བྱུང་། མོ་ཞིང་ལས་ཉེར་སྤྱད་ཀྱི་ཚོང་ཁང་དེ་དམིགས་ནས་ཕྱིན། འདས་དུས་ཅེ་
སུང་མི་རབས་བཞི་པས་དེ་གར་ལག་རོགས་བྱས་མྱོང་། ད་ལྟ་ཁོ་སྦྱིན་བདག་ཏུ་གྱུར་འདུག
ཁོས་གཉེར་བ་ནི་སྲིང་བལ་གྱི་ཚོང་ལས་རེད། ཨ་ཅེ་གོ་རྒས་མ་དེ་གོམ་སྟབས་ཆེན་པོས་
ནག་རོག་རོག་ཏུ་སྣང་ཞིང་། སྐྱེས་པ་ཁོ་ན་འགྲོ་འོང་བྱེད་པའི་ཚོང་ཁང་དུ་འཛུལ་
གནས་འདིར། ཐང་ལ་སྤུངས་པ་དང་གྱང་ལ་བཀལ་བ་དང་གནམ་ལ་སྤྱངས་པ་ཐམས་
ཅད་གཤོལ་དང་འཇོར། ཐག་པ། སྐེ་ཤིང་། ཤ་སྐམ། ཀོ་ལྷམ། གྲོ་ཕྱེ། གསོ་རས། མངར་ཁུ་
སོགས་ནག་ཀྲིག་ཀྲིག་དང་རྣམ་པ་སྣ་ཚོགས་སུ་སྣང་། ཅ་ག་འདི་དག་འགྲེམས་སྟོན་ལས་
ཀྱང་ཉར་ཚགས་བྱས་འདུག་ཟེར་ན་ཚད་ཚད་རེད། མུ་སི་སི་པུའི་ཞིང་པ་ཚོར་ཉུང་མཐར་
ཡང་མུ་སི་སི་པུའི་མི་ནག་གི་ཞིང་པར་གོ་ན་འགྲིག་ཞིང་ལས་ཉེར་སྤྱད་བཙོངས་ཏེ་ཁེ་སྤོགས་
ཟ་བའི་མི་ཞིག་ལ་མཚོན་ན། ལོ་ལེགས་འབྱུང་སྲིད་པ་གཞིར་བྱས་གོང་ཐག་མ་བཅད་
པའི་སྔོན་དུ། ཞིང་པ་ཚོར་དངོས་པོ་ཅི་དང་གང་ཞིག་དགོས་པའི་སྐོར་གསལ་འདེབས་བྱ་
མི་འདོད་པར། ཉེ་བར་མཁོ་བའི་ཡོ་བྱད་རེ་གཉིས་མཁོ་སྤྲོད་བྱེད་པ་ཙམ་དུ་བདོག གོ་
རྒས་མ་དེ་མུ་ནས་མུར་ཁང་བའི་ནང་རོལ་གྱི་ཅེ་སུང་གི་སྡོད་གནས་དམིགས་བསལ་བ་
དེར་འཛུལ། གནས་དེ་ནི་ལན་ཀན་གྱིས་བསྐོར་བའི་གྲུ་ཁ་ཞིག་སྟེ། ཚོང་སྟེགས་ཁ་ཤས་
དང་དྲ་མིག་མང་བའི་འཆའ་སྒམ་རེ་གཉིས་ལས་གཞན། འཛིན་བྱང་དང་རྩིས་ཐོ། སྲིང་
བལ་གྱི་མ་དཔེ་བཅས་སྤུངས་ཡོད་པར་བ་སྤུ་དང་ས་རྡུལ་གྱིས་ཁེབས་འདུག འདི་གར་
སྣ་འདུས་ཀྱི་དྲི་མ་ཁ་བོ་ཞིག་འཐུལ་ལི་ལི་བྱེད། དེ་ནི་ཆུར་སྐམ་དང་རྡོ་སྣུམ། སྒ་ཆས་
གསོ་མར་དང་ལྕགས་ཐབ་ཆེན་པོ་བཅས་ཀྱིས་གྲུབ་པར་མངོན། ལྕགས་ཐབ་སྟེང་དུད་
དྲེག་འབྱར་ནས་ཡོད་པ་དེར། ལོ་ངོ་བརྒྱའི་ལོ་རྒྱུས་ཡོད་པ་ཤ་སྟག་རེད། ཨ་ཅེ་གོ་རྒས་མ་
དེ་དཔངས་མཐོ་ཞིང་སྲིད་རིང་བ། ངོས་བསེགས་པའི་ཚོང་སྟེགས་ཀྱི་སྔུན་ལ་སོང་བའི་
ཚེ། ཅེ་སུང་སྟེགས་བུའི་ནང་ཕྱོགས་སུ་འགྲེང་ཞིང་མཆིས། ཨ་ཅེ་གོ་རྒས་མས་ད་ནི་ལ
གོས་གྱོན་པའི་སྐྱེས་པ་དེ་ཚོར་ལྟ་བར་མི་བྱེད། མོ་ནང་དུ་འཛུལ་དུས་ནས་ཁོ་ཚོས་ཁ་
བརྡ་གློད་མཚམས་བཞག་ཅིང་། ཐ་ན་ཁ་ནང་གི་དུ་སྣེ་ལྡད་མཚམས་ཀྱང་བསྐྱུར། ཨ་ཅེ་
གོ་རྒས་མས་རང་ཉིད་ཀྱང་བརྒྱལ་འགྲོ་བའི་བློ་ཐག་བཅད་དེ། ལག་ཁུག་གི་ཁ་ཕྱེ་བ་དང་།
དངོས་པོ་ཞིག་ཕྱིར་གློངས་འཕྲལ་ཚོང་སྟེགས་སུ་གཏད། ཅེ་སུང་མར་བསྒུར་ནས་ལྟ་དུས།
མོར་ཤ་འདར་བརྒྱབ་ཅིང་དབུགས་དྲག་ཏུ་འཚུབ་དེ་ནི་ཚོན་མདོག་ལྡན་པའི་འདྲ་
པར་ཞིག་སྟེ། སྤུས་ལེགས་པའི་རིས་དེབ་ཅིག་ལས་དྲས་པ་གདོན་མི་ཟ་དེ་ནི་རྒྱས་
སྤྲོས་དང་དངུལ་ལོར། ཉི་འོད་བཅས་ངོམ་སོ་བྱེད་པའི་འདྲ་པར་ཞིག་ཀྱང་རེད་རྒྱབ་
ལྗོངས་ནི་ཀ་ན་པིར་ལྟ་བུའི་གནས་མཆོག་ཅིག་སྟེ། རི་བོའི་ཕྲེང་བ་ཚར་དུ་དངར་ལ།
ཤིང་ཏ་ལ་དང་ཤུག་པ། བྱེ་འགྲམ་བཅས་མཐོང་ཐུབ་པར་མ་ཟད། སྒུལ་ཤུགས་ཤིན་ཏུ་ཆེ་
ཞིང་ཀེ་ལྕགས་ཀྱིས་ཤན་པའི་རླངས་འཁོར་བྲིན་པོ་ཞིག་ཀྱང་གསལ་བོར་སྣང་། འདྲ་པར་
སྟེང་གི་མཛེས་མ་དེས་ཞྭ་མོ་གོན་མི་འདུག་ལ། མགོ་བོར་མགོ་རས་གོང་ཅན་ཞིག་དཀྲིས་
པའི་ཁར། མཚོ་གཟིག་གི་ཀོ་བས་བཟོས་པའི་ལྭ་རིང་ཞིག་བཀླུབས་པ་དང་། ངོ་གདོང་
ལས་མོའི་ལོ་ཚོད་མི་ཐིག་སྟེ། འཇོ་སྒེག་དང་སྒམ་བརླིང་། ཡང་ན་སྐྱོ་ཤས་ཆེ་བ་དང་ཅི་མི་
སྙམ་པའི་ཉམས་འགྱུར་གྱིས་ཁྱོགས་ནས་ཡོད། མོའི་འགྲམ་དུ་སྐྱེས་པ་སྐམ་པོ་ཞིག་གྲུང་ཤ་
དོད་པོའི་ངང་འགྲེང་ཞིང་། དམག་ལྭའི་སྟེང་འཇར་མན་བཀོད་འདོམས་དམག་དཔོན་གྱི་
ཐོབ་དང་ཆོ་ལོས་བརྒྱན་ཨ་བྲའི་ཚུགས་ཀ་དང་ཨ་བྲའི་ཁ་དོག་འཛིན་པའི་ཨ་ཅེ་གོ་
རྒས་མ་དེ་རང་ཉིད་ཀྱི་རྩིང་སྤྱོད་དང་ཧོལ་རྒྱུག་གི་རིན་དོད་དུ་སྔངས་འདར་རྒྱག་པ་དང་
ཧོན་འཐོར་བཞིན་མཆིས། མོའི་མིག་མདངས་ནི་ཚོན་པར་ལས་བརྒལ་ཏེ་མི་རྐྱང་རབས་
ཆད་དེའི་ལུས་སྟེང་དུ་ཤོར། ཁོའི་ལུས་སྟེང་ནས་ཁྱིམ་རྒྱུད་རྙིང་པ་ཞིག་གི་ལོ་རྒྱུས་མཇུག་
རྫོགས་ལ་ཉེ། ཁྱིམ་རྒྱུད་འདི་གའི་སྐྱེས་པ་རྣམས་ལ་རང་མཐོང་གི་འདུ་ཤེས་ཟབ་ཅིང་ང་
རྒྱལ་ཆེ། ཐ་ན་ཁོ་ཚོའི་མི་གཞི་རྩད་ནས་འཆོལ་ཞིང་རྨང་ནས་འགྱེལ་ཏེ། ང་རྒྱལ་དེ་ཡང་
དོན་མེད་གྲགས་འདོད་ཀྱི་གསོག་གསོབ་དང་འཁོས་ཆུང་ཉམ་ཐག་གི་སྙིང་རྗེའི་ཡུལ་ཁོ་
ནར་འགྱུར་དུས་ཀྱང་དེ་ལྟར་ཟད། ཁྱིམ་རྒྱུད་འདིར་མཚོན་ན། སྔོན་དུས་ཕ་ཡུལ་དང་ཁ་
བྲལ་ཞིང་བྲོས་བྱོལ་གྱི་ལམ་དུ་ཆས་པའི་དུས་དེ་ནས་བཟུང་། ཁོར་རང་ཉིད་ཀྱི་ཚེ་སྲོག་
ལས་གཞན་ཅི་ཡང་ལྷག་མེད། ཡིན་ནའང་། ཁོས་ཕམ་ཁ་ཟེར་བ་དེར་གཏན་ནས་མགོ་
སྒུར་མ་མྱོང་། དེ་ནས་རང་ཉིད་ཀྱི་ལུས་འདོམ་པ་གང་དང་མཚན་སྙན་གྲགས་གཉིས་སྔ་
ཕྱིར་རྒྱལ་སྐུག་གི་གཏའ་མར་བཞག་པའི་མི་རབས་དེའི་མཚམས་སུ་སླེབས། ཁོས་བསྟུད་
མར་ཐེངས་གཉིས་ལ་ཕམ་ཁ་མྱངས་ཀྱང་རྦད་དེ་ཁས་མ་བླངས། དེ་ནས་ཀྱང་དབྱིན་ལེ་
བཞི་ཆའི་གཅིག་གི་ལམ་ཐག་འགྲན་པའི་རྒོད་མ་ཞིག་ལ་བརྟེན་ནས་གཞིས་ཀ་བདག་ཏུ་
ཐོབ་པའི་མི་རབས་དེར་བརྒྱུད་ཅིང་འོངས། དེས་ནི་ད་གཟོད་སྤྲང་ནག་ཅང་མེད་ཀྱི་ཨ་ཕ་
དང་ཨ་མེས་གཉིས་ཀྱི་ངོ་སོ་དགུང་ལ་བསྟད། དེ་ཡི་ཕྱིས་སུ། འཇོན་ཐང་ལྡན་པའི་ཁུལ་
དཔོན་དང་དཔའ་ངར་འཛོམས་པའི་དམག་དཔོན་གཉིས་ལ་ཐུག་སྟེ། ཁོས་ཟིལ་ཤུགས་
ཅན་གྱི་དམག་སྣ་དྲངས་ནས་གཡུལ་ངོར་ཕམ་ནའང་། མ་མཐར་ཡང་སྲོག་དང་བསྡོས་
ཏེ་དོན་བྱ་བསྒྲུབས་པ་རེད། དེ་ཡི་ཡང་རྗེས་སོར། ཐོས་པ་མང་དུ་བསྟེན་པའི་ཆང་རྐྱལ་དེ་
སྐྱེས་པ་དང་། ཁོས་མེས་པོའི་མཐའ་མཇུག་གི་རྩྭ་ར་གོར་མོ་དེ་བཙོངས་དོན་ནི་རང་ཉིད་
ཆང་ལ་བསྒྲེ་བའི་ཆེད་དུ་མ་ཡིན་པར། ཁོའི་མི་རབས་ཚ་རྒྱུད་རྣམས་ཀྱི་འཚོ་བ་ཡར་ལྡན་
དུ་འགྲོ་བར་དམིགས་པས་སོ། །
“འདི་ཁའེ་ཏི་རེད།” དཔེ་མཛོད་ཁང་གི་གོ་རྒས་མ་དེས་ཤུབ་བུར་བཤད་རྒྱུར།
ཚོས་ངེས་པར་མོ་བསྐྱབ་དགོས།”
“ནོར་མི་འདུག ཁའེ་ཏ་རེད།” ཅེ་སུང་གིས་དེ་ལྟར་བཤད་རྗེས། དགོད་སྒྲ་
ལྷང་ལྷང་གིས་བགད། ཁོ་དེ་གར་འགྲེང་ཞིང་། འདྲ་པར་དེར་བལྟས་ནས་ཧ་ཧ་ཞེས་
བགད། ཁོས་འཇོ་སྒེག་དང་སྐྱོ་ཉམས་དོད་པའི་ངོ་གདོང་དེར་ཅེར་ནས་ཤེད་ཀྱིས་བགད།
གཟའ་འཁོར་གཅིག་གི་རིང་ལ། འཐེན་སྒམ་དང་ལག་ཁུག་གཉིས་ལས་ཡང་ཡང་བླངས་
ཤིང་ཡང་ཡང་བཅུག་པས། འདྲ་པར་དེའི་གཟུགས་རིས་དང་ངོ་གདོང་བཅས་པར་ལྟེབ་
ཆག་ཤོར་འདུག དཔེ་མཛོད་ཁང་གི་གོ་རྒས་མ་དེའི་སེམས་སུ་ཁོ་དགོད་དོན་ཅི་ཡིན་
ཧ་ཅང་ཁྲིགས་ཁྲིགས་ཡིན། ༡༩༡༡ལོར་ཁའེ་ཏན་སི་བཟའ་ཟླས་བསྐྱུར་ཅིང་བྱིས་པ་པང་
ནས་ཡུལ་ལ་ལོག་པ་དང་། བྱིས་པ་རང་ཁྱིམ་དུ་བཅོལ་འཕྲལ། མེ་འཁོར་ཐེངས་རྗེས་
མར་བསྡད་དེ་ཅེ་ཧྥུ་སུང་དང་ཁ་བྲལ་བ་ནས་བཟུང་ཕྱིར་འཁོར་མ་མྱོང་། དུས་དེ་བཟུང་
བའི་ལོ་ངོ་སོ་གཉིས་རིང་། གོ་རྒས་མ་དེས་སྐུ་ཞབས་ཁང་ཕུ་སུང་ཞེས་བོས་པ་ལས།
མིང་གཞན་ཁ་ལ་བླངས་མེད། ལྷག་པར་དུ། ༡༩༢༨ལོར་ཁོན་ཏིང་ཆུང་བ་ཆུ་སྦུག་ལས་
བབས་ཏེ་ཚོང་ཕྲུག་དེ་དང་མཉམ་དུ་ལྐོག་བྲོས་བརྒྱབ་པའི་མཚམས་ནས། མོས་ཅེ་སུང་
དང་ཚིག་གཅིག་ཀྱང་གློད་པར་མ་གྱུར། ཅེ་སུང་གི་སེམས་མི་དག་པ་ཤེས་མཁན་ནི།
མི་ནག་བྱན་མོ་ཏི་ཨར་ཞུ་ལས་གཞན། ད་དུང་དཔེ་མཛོད་ཁང་གི་གོ་རྒས་མ་འདིའང་
མཆིས། གོ་རྒས་མ་དེས་རང་ཉིད་ཀྱི་ཚོར་བ་སྐྱེན་པོར་བརྟེན། ཅེ་སུང་གིས་བྱིས་པ་སྙོར་
བ་དང་བྱིས་པ་དེ་ནལ་ཕྲུག་ཡིན་པ་རྒྱུ་མཚན་དུ་བྱས་ཐོག བྱིས་པའི་ཨ་མར་ཁ་ལོ་སྒྱུར་
བ་དང་། མོ་མི་ཚེ་གང་བོར་ཅེ་ཧྥུ་སུང་ལ་ལྡོག་མི་ཆོག་ཅིང་། རང་ཉིད་ཁོ་ན་འགྱུར་བ་
མེད་པའི་ཁྱིམ་ཚང་གི་ནོར་སྲིད་གཉིས་ཀྱི་བདག་པོར་བསྐོས་པར་མ་ཟད། མོས་ཟླ་རེར་
འཚོ་བའི་ཁ་གསབ་ཏུ་བསྐུར་བའི་ཐེབས་མ་ལུས་ཀྱང་ལྐོག་ཟ་གཡོ་ལེན་བྱེད་པའི་ངན་
ཇུས་ངང་གིས་རྟོགས་པར་གྱུར།
“ཅེ་སུང་།” མོས་ཤེད་ཀྱིས་བོས། “ང་ཚོས་ངེས་པར་མོ་བསྐྱབ་དགོས། ཅེ་སུང་། ཅེ་
མོས་མུ་མཐུད་དུ་ཤེད་ཀྱིས་སྐད་བརྒྱབ། ཡིན་ནའང་ཅེ་སུང་གིས་མཐེ་བོང་
དང་གོང་མཛུབ་ཀྱིས་འདྲ་པར་བཙིར་ཏེ། ཚོང་སྟེགས་ཕྱི་རོལ་གྱི་མོའི་གདོང་ལ་འཕངས།
“དེ་ནི་ཁའེ་ཏན་སི་རེད་དམ།” ཁོས་བཤད་རྒྱུར། “ཀྱལ་ཀ་མ་བྱེད། འཕྱོན་མ་འདི་
ལོ་སུམ་ཅུར་ཡང་བུད་མེད། ང་ཚོའི་དེ་ལྔ་བཅུར་རྩེབས་གྲབས་ཡོད།”
དེར་བརྟེན་ཉིན་གཉིས་པར་དཔེ་མཛོད་ཁང་གི་སྒོ་སྔར་བཞིན་གཏན་འདུག ཉིན་
དེའི་ཕྱི་དྲོའི་དུས་ཚོད་གསུམ་པར། ང་ཚོའི་གོ་རྒས་མ་དེའི་རྐང་ཚིགས་ན་ཞིང་སྦྲིད་
ནའང་། སེམས་རྩ་རབ་ཏུ་ཁོལ་ཏེ། ལག་ཁུག་མཆན་ལ་བཙིར་ཐོག མོན་ཧྥེ་སིའི་མི་ནག་
འདུས་སྡོད་ཀྱི་གྲལ་འགྲིག་པའི་ར་སྐོར་ཞིག་ཏུ་ཕྱིན་ཅིང་། གྲ་དག་པའི་ཁང་ཆུང་ཞིག་གི་
སྐས་ཐེམ་བགོམས་ནས་སྒོ་དྲིལ་མནན། སྒོ་ཕྱེ་བ་དང་ཆབས་ཅིག་ཏུ། ལོ་ན་མོ་དང་མཉམ་
པའི་མི་ནག་གི་བུད་མེད་ཅིག་གིས་མགོ་བོ་ཕྱིར་བསྲིངས་ནས་བལྟས། “ཁྱོད་ཧྥེ་ལའོ་ཉི་
ཨེ་ཡིན།” དཔེ་མཛོད་ཁང་གི་གོ་རྒས་མས་བཤད་རྒྱུར། “ཁྱོད་ཀྱིས་ང་མི་ཤེས་སམ་
ངའི་མིང་ལ་མའེ་ལི་ཧྲ་མུ་ཁི་ཟེར། ང་ནི་ཅེ་ཧྥུ་སུང་ནས”
“ལོས་ཤེས།” བུད་མེད་མི་ནག་དེས་བཤད་རྒྱུར། “ནང་དུ་ཤོག་དང་། ཁྱོད་ཀྱིས་ཨ་
མ་བཙལ་བ་རེད་དམ།”དེ་ལྟར་བཤད་རྗེས་མོ་ནང་རོལ་ཏུ་འཛུལ། དེ་ནི་མི་ནག་ལོ་ལོན་
སྡོད་སའི་མལ་ཁང་ཞིག་སྟེ། གཙང་སྦྲ་ལེགས་ནའང་ཅ་ག་སྣ་ཚོགས་གང་སར་སྤུངས་
འདུག བགྲེས་སོང་དང་ཨ་ཡེ། མི་ནག་ལོ་བསེགས་བཅས་ཀྱི་དྲི་མ་མཚར་བོ་ཞིག་ཀྱང་
འཐུལ་ལི་ལི་བྱེད། མི་ནག་རྨོ་མོ་དེ་ཐབ་ཁུང་མདུན་གྱི་རྐུབ་སྟེགས་ཤིག་ཏུ་ཙོག་དང་
མཆིས། ཟླ་དྲུག་པར་སླེབས་ཀྱང་། འདི་གར་ད་དུང་ཡང་མེ་ཕུང་ཆུང་ཆུང་ཞིག་བསྒོངས་
ཡོད། སྔོན་ཆད་གཟུགས་སྟོབས་ཆེ་བའི་བུད་མེད་འདིས་གྲ་དག་པའི་ལྭ་བ་ཁྲ་རིས་
མ་ཐགས་བབས་ཤིག་གྱོན་ཞིང་། མགོ་དཀྲིས་དེར་ཡང་ནག་ནོག་གི་དྲི་མས་ཏིལ་ཙམ་
གོས་མེད། མོའི་མིག་འབྲས་གཉིས་རབ་རིབ་ཏུ་སྣང་སྟེ། མཐོང་ལམ་མི་གསལ་བ་ཤ་སྟག་
རེད། དཔེ་མཛོད་ཁང་གི་བདག་གཉེར་མས་སྣེ་མོ་གུག་པའི་འདྲ་པར་དེ་ལག་པ་ནག་
པོའི་མཐིལ་དུ་བསྟབས། ལག་ཟུང་ལྡོག་སྟེ་ཕྲ་ཞིང་མཉེན་པས། ལོ་གྲངས་སུམ་ཅུའམ་ཉི་
ཤུ། ཐ་ན་བཅུ་བདུན་གྱི་སྐབས་དང་མཚུངས། མི་ནག་བུད་མེད་རྣམས་ཀྱི་ལག་ཟུང་ནི་ལོ་
ཟླའི་ཁུར་ཐེག་པ་ཁོ་ནར་མཐོང་།
“འདི་ཁའེ་ཏི་རེད།” དཔེ་མཛོད་ཁང་གི་བདག་གཉེར་མས་བཤད་རྒྱུར། “ཏག་
ཏག་ལ་མོ་རེད། ཏི་ཨར་ཞུ། ཏི་ཨར་ཞུ། ”
“ཁོས་ཅི་ཞིག་བཤད་ཀྱིན་ཡོད་དམ།” མི་ནག་རྨོ་མོ་དེས་དེ་ལྟར་དྲིས། དཔེ་མཛོད་
ཁང་གི་བདག་གཉེར་མས “ཁོ” ཟེར་བ་ལོས་ཤེས། དེ་བས་ཡ་མཚན་ཆེན་པོ་མ་སྐྱེས། མི་
ནག་རྨོ་མོ་དེས་མོས་དཔེ་མཛོད་ཁང་གི་བདག་གཉེར་མ། “ཁོ” སུ་ཡིན་རྟོགས་པར་མ་ཟད།
མོས་འདྲ་པར་དེ་ཅེ་སུང་ལ་བསྟན་པའང་ལམ་སང་ཚོར་བར་གྱུར།
“ཁོས་ཅི་ཞིག་ལབ་རྒྱུ་ཡིན་པ་ཁྱོད་ཀྱིས་ཚོད་དཔག་མི་ཐུབ་བམ།” མོས་ཤེད་
ཤུགས་ཀྱིས་བཤད་རྒྱུར། “མོའི་འཁོས་ཀ་ཞན་དུས་ཁོས་འདི་མོ་རེད་ཟེར། ཐ་ན་ངས་ཁོར་
འདྲ་པར་མ་བསྟན་ནའང་དེ་ལྟར་ཟེར་ངེས། འོན་ཀྱང་མི་སུ་ཞིག་ཡིན་རུང་ཆོག ཐ་ན་ང་
སོང་ནས་མོ་བསྐྱབ་འདོད་ཚེ། ཡང་ཁོས་ཁ་གཞན་དུ་བསྒྱུར་ཏེ་འདི་མོ་མ་རེད་ཟེར། ཡིན་
ནའང་མོ་ཡིན་པ་མངོན་གསལ་མ་ཡིན་ནམ། ཁྱོད་ཀྱིས་ལྟོས་དང་།”
“ཁྱོད་ཀྱིས་ངའི་མིག་ལ་ལྟོས་དང་།” མི་ནག་རྨོ་མོ་དེས་བཤད་རྒྱུར། “ངས་འདྲ་
པར་ཇི་ལྟར་རིག་ནུས་སམ། མོས་ངོས་གཟུང་ཐུབ་ངེས་རེད།”
“ཧྥེ་ལའོ་ཉི་བོས་ཤོག” དཔེ་མཛོད་ཁང་གི་བདག་གཉེར་མས་བཤད་རྒྱུར།
གུག་པའི་མཚམས་ནས་ལེགས་པར་བལྟབས་རྗེས། དཔེ་མཛོད་ཁང་གི་བདག་གཉེར་
ཡིན་ནའང་མི་ནག་རྨོ་མོ་དེས་འདྲ་པར་གྱི་སྣེ་མོ་མར་སྤྲད།
“ངའི་མིག་གིས་མིག་གོ་མི་ཆོད་པར་འདུག” མོས་བཤད་རྒྱུར། “ངས་རིག་མི་ནུས།”
དོན་དག་གི་བརྒྱུད་རིམ་འདི་འདྲ་ཞིག་རེད། དུས་ཚོད་དྲུག་པའི་སྟེང་མོ་མི་ཚོགས་
ཀྱི་འདུ་འགོད་འཁྲིགས་པའི་རླངས་འཁོར་ས་ཚིགས་སུ་འཚང་ག་རྒྱག་བཞིན། ལག་
ཁུག་དེ་མཆན་ལ་བཙིར་ཞིང་། པཱ་སེའི་གཤགས་འཕྲོ་ཞིག་སྤར་སྙོབ་བྱས་འདུག མོ་མི་
ཚོགས་ཆེས་རྒྱས་པའི་དུས་དང་ཁེལ་ཏེ་འདུ་འཛི་ཆེ་བའི་སྒུག་སྟེགས་སུ་དེད། རླངས་
འཁོར་ལ་སྒུག་པའི་ཁྲོད་ཉུང་ཤས་ཤིག་མེ་སེར་དར་མའི་རིགས་ཡིན་པ་དང་།
ཕལ་མོ་ཆེ་ནི་དམག་མི་དང་ཆུ་པ་རྐྱང་རྐྱང་དུ་གཏོགས། ཁོ་ཚོ་ཚང་མ་གུང་གསེང་གཏོང་དུ་
འགྲོ་བའམ་གཡུལ་ངོར་ཆས་པ་མ་ཡིན་པར། ཁྱིམ་ཚང་མེད་པའི་གཞོན་ནུ་མ་དག་
བསྟེན་དུ་འདོང་བ་སྟེ། གཞོན་ནུ་མ་དེ་དག་ནི་ཁོ་ཚོའི་འགྲོགས་བཟང་ཡིན། ལོ་གཉིས་
རིང་། གལ་སྲིད་མོ་ཚོའི་ལས་བསོད་བརྒྱུགས་ཚེ་ཉལ་འཁོར་དང་མགྲོན་ཁང་དུ་མཚན་
ལམ་རིང་མོ་བསྐྱལ་ཆོག་ལ། གལ་སྲིད་རླུང་རྟ་མ་དར་ཚེ་རླངས་འཁོར་གྱི་འདུག་སྟེགས་
དང་ཚིགས་མལ། མགྲོན་ཁང་གི་སྒོ་ཁྱམས། ཡང་ན་སྤྱི་པའི་ངལ་གསོ་ཁང་སོགས་སུ་
ཞག་འདུག་མི་བྱེད་རང་དབང་བྲལ། སྐབས་ལ་ལར་མོ་ཚོས་དགེ་རྩ་ཚོགས་པའི་ནད་
ཁང་དུ་རིགས་ངན་གྱི་མྱུ་གུ་ཕངས་མེད་དུ་གཏོར་བ་དང་། དེ་ནས་ཉེན་རྟོག་པས་ཉིན་
འགའི་རིང་བཀག་བསྐྱིལ་བྱེད་པ་མ་གཏོགས། དུས་ཚོད་མང་པོ་ལམ་ཁ་ནས་ཟད་ཅིང་
མཆིས། གོ་རྒས་མ་དེས་ནུས་ཤུགས་རྩལ་དུ་སྤྲུགས་ནས་རླངས་འཁོར་དུ་བཙངས། མོའི་
གཟུགས་གཞི་སུ་ལས་ཀྱང་ཐུང་བས་ན། དོན་དུ་རྐང་པ་གཉིས་བར་སྣང་དུ་སྤྱངས་ནས་
ཡོད། ཕྱིས་སུ་མི་ཞིག་དམག་ལྭ་གྱོན་པའི་སྐྱེས་པ་ཞིག་སྟེ། མོས་ཚུགས་ཀ་ཅི་ལྟ་བུ་ཞིག་ཡིན་
ལུགས་མཐོང་མི་ནུས། རྒྱུ་མཚན་ནི་མོའི་མིག་ཟུང་དུས་སྔ་མོ་ནས་མཆི་མས་བངས ས་ཡོད་འདུག་
སྟེགས་ལས་ཡར་ལངས་མུར། མོ་འུབས་པར་བཏབ་སྟེ་སྒེའུ་ཁུང་འགྲམ་གྱི་ཁ་མལ་དུ་
བཞག མོས་སྔར་ལྟར་ངུ་བཤུམ་བརྒྱབ། ཡིན་ནའང་སེམས་ཁམས་ཅུང་དྭངས་གསལ་དུ་
གྱུར། ད་ལྟ་མོས་སྒེའུ་ཁུང་ཕྱི་རོལ་གྱི་ལྡོག་ཕྱོགས་སུ་འཕུར་བཞིན་པའི་ཡུལ་ལྗོངས་ལ་
བལྟས། ཡུད་ཙམ་ནས། རླངས་འཁོར་གྱིས་གྲོང་ཁྱེར་ལྟག་རྒྱབ་ཏུ་བསྐྱུར་སོང་། མི་འགྱང་
བར་མོ་ཁྱིམ་ནང་དུ་བསླེབ་ཐུབ་ཅིང་། དེ་གར་བརྗོད་མི་ཐུབ་པའི་སྙིང་གཏམ་དང་ཟང་
ཟིང་། སྨེང་བ། ཁོང་ཁྲོ། ཡི་ཆད་བཅས་མཆིས་ནའང་། གང་ལྟར་ཅེ་ཧྥུ་སུང་དུ་བདེ་མོ་
འཚམ་པོའི་ངང་འཚོ་བ་རོལ་ཆོག ད་དུང་། གནས་དེར་དུས་ཚོད་དྲུག་པར་སོན་ཚེ།
ཁྱོད་ཀྱིས་རས་ཡུག་གཅིག་གིས་འཚོ་བའི་ཁ་དོག་སྣ་ཚོགས་བསྒྲིབ་རུང་རུང་ཡིན། བརྒྱ་
ལ་བྱིས་པ་ཞིག་ཡིན་དུ་ཆུགས་ཀྱང་། ཁོས་རང་ཉིད་ཀྱི་ཤེད་མེད་ཆོ་མེད་ཀྱི་ལག་ཟུང་ལ་
བརྟེན། ཅ་ག་འདི་ལྷིང་འཇགས་དང་དུས་གཏན་གྱི་འཆའ་སྒམ་དེར་བཞག་པ་དང་། དེ་
ནས་ཁྱད་ཆོས་ཅི་ཡང་མེད་པའི་རིགས་གཅིག་ཅན་གྱི་དངོས་པོའི་ཁྲོད་གསེབ་རྗེས། ལྡེ་
མིག་བསྐོར་ཏེ་ཉར་ཚགས་གང་ལེགས་བརྒྱབ་ཅིང་། རང་ཉིད་རྨི་ལམ་མེད་པའི་མུན་
ནག་ལ་བདེ་བར་རོལ་ཆོག རེད་ཡ་མོས་དེ་ལྟར་དྲན་ཞོར། ངུ་སྐད་མ་ལུས་ཁོང་དུ་མིད།
དོན་དག་འདི་འདྲ་ཞིག་རེད་མོས་འདྲ་པར་དེར་མ་བལྟས་ཀྱང་ཤེས་ངེས་ཁའེ་ཏི་ཡིན་མིན་གང་
ལྟར་རུང་མོར་གཞན་གྱི་རོགས་སྐྱོབ་མི་དགོས་མོའི་ལུས་སྟེང་དུ་བསྐྱབ་དགོས་པའི་རིན་ཐང་ཅན་
གྱི་དངོས་པོ་ཅི་ཡང་ལྷག་མེད་རྒྱུ་མཚན་ནི་དུས་ད་ལྟ་མོས་འབོར་ནུས་པ་མཐའ་དག་འབོར་མི་འོས་
པའི་དངོས་པོ་རྐྱང་རྐྱང་ཡིན་པས་སོ། །
ཅེ་སུང་མི་རབས་བཞི་པ། ཁི་ལའོ་ཏུན་གྱི་མེས་པོ་གོང་མའི་རིང་ནས་བརྩིས་ན། ཁོ་
ནི་ཁང་ཕུ་སུང་ཚང་གི་ལུས་སེམས་བདེ་ཐང་ཅན་གྱི་མི་ཐོག་མ་དེར་བགྲངས་ཆོག
དེར་མ་ཟད་ཁོ་ནི་རབས་ཆད་ཀྱི་མི་རྐྱང་ཞིག་ཡིན་པས། ཆེས་རྗེས་མར་བརྩིས་ཀྱང་རུང་།
ཁོའི་གཤིས་ཀའི་ཁྲོད། གཏན་ཚིགས་དང་དཔྱོད་ཤེས། རང་གཅུན་གྱི་ནུས་པ་བསམ་མི་
ཁྱབ་ལ། ཐ་ན་གནའ་བོའི་སི་ཏོ་ཀོ་ཡི་གྲུབ་མཐའ་འཛིན་པའི་སྲོལ་རྒྱུན་གྱི་མཚན་ཉིད་
རིག་པ་བ་ཞིག་ཏུའང་བལྟར་མི་འོས་པ་མེད། ཁོས་ལྷ་ཆེན་གྱི་བསླབ་འདོམས་འདི་དང་
བཀའ་གསུང་ཀན་ཞེས་མིག་ནང་དུ་རྩད་ནས་མི་འཇོག་ཅིང་། འདང་བརྒྱག་ཡུལ་ཉག་
གཅིག་ནི་ཉེན་རྟོག་པས་ཇི་ལྟར་བཤད་རྒྱུ་དེ་རེད། ལ་ཡོག་ཏུ་ཁོར་སྐྲག་ས་བཀུར་ས་ཞིག་
ཡོད་པ་ནི། ཁོར་ཟ་མ་གཡོ་སྐོལ་བྱེད་པའི་མི་ནག་གི་ཞི་མོ་དེ་ཡིན། ཁོ་སྐྱེས་མ་ཐག་ནས་
མོ་ནོ་ཁོའི་དགྲ་རུ་ལངས་པ་དང་། ༡༩༡༡ལོའི་ཉིན་དེ་ནས་བཟུང་ལྷག་ཏུ་ཁོའི་དགྲ་ཡི་
དྭངས་མ་ཁོ་ནར་གྱུར། སྐབས་དེར་མོས་ཀྱང་རང་ཉིད་ཀྱི་ཚོར་བ་སྐྱེན་པོ་དེར་བརྟེན། ཅེ་
སུང་གིས་ཚ་མོའི་ནལ་ཕྲུག་གི་ཐོབ་ཐང་དཔང་དུ་ཁྱེར་ཐོག བྱིས་པའི་ཨ་མར་བསླུ་བྲིད་
དང་ལྐོག་ཇུས་བཤམས་པ་ཚོར། ཅེ་སུང་གིས་ཁང་ཕུ་སུང་ཚང་དང་འབྲེལ་ལམ་བཅད་
དེ་སྒེར་ཚུགས་སུ་བུད་པར་མ་ཟད། སི་ནའོ་ཕུ་སི་ཚང་གི་ཁྱིམ་རྒྱུད་དང་འགལ་བ་ཤོར།
དུས་རབས་བཅུ་དགུ་པའི་དུས་མཇུག་དང་དུས་རབས་ཉི་ཤུ་པའི་དུས་མགོར། ཁང་ཕུ་
སུང་ཚང་དང་ཧྲ་ཏོ་ལི་སི་ཚང་སོགས་གནའ་བོའི་ཁྱིམ་རྒྱུད་དག་ཉམས་རྒུད་དུ་ཕྱིན་པ་
ནས་བཟུང་། སི་ནའོ་ཕུ་སི་ཚང་གིས་གྲོང་རྡལ་ཆུང་ཆུང་འདིའི་གོ་གནས་གཙོ་བོ་བཟུང་།
འོན་ཀྱང་མཇུག་འབྲས་དེ་ལྟ་བུ་ནི་སི་ནའོ་ཕུ་སི་ཚང་གིས་བསྐྱེད་པ་ག་ལ་ཡིན་ཏེ། མཐར་གཏུགས་
ན་ཅེ་སུང་ཁོ་རང་ཉིད་རེད། རྒྱུ་མཚན་ནི་ཨ་མ་འདས་མ་ཐག་ཏུ་ཚ་མོ་ཆུང་ཆུང་དེ་ཆུ་སྦུག་ལ་
བརྟེན་ནས་བྲོས་བྱོལ་དུ་ཕྱིན་པ་དང་། ཏི་ཨར་ཞུ་ལ་མཚོན་ན་ཅེ་སུང་ལ་ཁ་གཏད་འཇལ་བའི་ལག་
རོགས་གལ་ཆེན་གཉིས་མེད་པར་གྱུར་ཁོས་ནུ་བོ་གླེན་པ་དེ་ཁུལ་སྲིད་གཞུང་ལ་བཅོལ་འཕྲལ།
རང་ཉིད་གཞིས་རྙིང་ལས་སྒོར་བུད་ཅིང་། སྔོན་གྱི་གཟི་བརྗིད་ལྡན་པའི་ཁང་ཆེན་དག་ཁང་མིག་
ཆུང་ངུ་རེ་རེར་བཅད། ཕྱིས་སུ་གཞིས་ཀ་ཧྲིལ་བོ་གྲོང་གསེབ་པ་ཞིག་ལ་བཙོངས་པ་རེད། མི་དེས་
གནས་འདིར་མགྲོན་ཁང་ཞིག་ཕྱེ། འོན་ཀྱང་འདི་ལྟར་བསྒྲུབས་ཀྱང་དཀའ་ལས་ཁག་པོ་མི་
འདུག རྒྱུ་མཚན་ནི་ཁོའི་མིག་ནང་དུ། ཁོ་རང་ཉིད་ཕུད་གྲོང་རྡལ་མ་ལུས། འཇིག་རྟེན་
ཡོངས་རྫོགས། མིའི་རིགས་ཐམས་ཅད་ཁང་ཕུ་སུང་ཚང་གི་རྒྱ་རྒྱུད་དུ་གཏོགས། གང་
ལྟར། ཁོ་ཚོ་ཚང་མར་ཡིད་རྟོན་རུང་བ་གཅིག་ཀྱང་མེད། རྒྱུ་མཚན་ཅིའི་ཕྱིར་ཞེ་ན། དེ་
མ་བཤད་རང་གསལ་རེད། ཁྱིམ་ཚང་གི་རྩྭ་ར་བཙོངས་ཏེ་ཨ་ཅེར་གཉེན་སྟོན་བསྒྲིགས།
ཕུ་བོ་སློབ་གྲྭར་བསྐྱལ། ཁོ་རང་ཉིད་ཚོང་ཁང་གི་ལས་གླར་བརྒྱུགས་ནས་ཡོང་སྒོ་ཕྲན་བུ་
ལས་ཁབ་གསོག་འབིག་གསོག་བྱས་མཐར། མོན་ཧྥེ་སི་ཡི་སློབ་གྲྭ་ཕལ་བ་ཞིག་འགྲིམས་
ཤིང་། དེ་གར་སྲིང་བལ་བརྟག་ཐབས་ཀྱི་ཤེས་བྱ་རེ་གཉིས་ཁོང་དུ་ཆུད་དེ། ཉོ་ཚོང་གི་
ལམ་བུར་ཞུགས་ཐུབ་པ་བྱུང་། ཁོའི་ཨ་ཕ་ཆང་རྐྱལ་དེ་མི་ཚེ་ཕྱི་མར་སོང་རྗེས། ཁོས་རང་
ཉིད་ཀྱི་ཉོ་ཚོང་ལ་བརྟེན། རླུང་ཁྲོད་ཀྱི་མར་མེ་ལྟ་བུའི་གཞིས་ཀ་དེའི་རྩྭ་མགོའི་ཟིལ་
བར་འཁུ་བའི་ཁྱིམ་ཚང་གི་འགན་མ་ལུས་ཕྲག་ཏུ་བླངས། ཁོས་ཨ་མའི་ཁ་ངོར་བལྟས་ཏེ།
མུ་མཐུད་དུ་ནུ་བོ་གླེན་པའི་ཁ་རྒྱབ་གསོས་ཤིང་། མི་ལོ་སོ་གསུམ་སོན་པའི་མི་རྐྱང་དར་
མ་ཞིག་ལ་ཡོད་འོས་ཤིང་ངེས་པར་ཡོད་དགོས་པའི་ལོངས་སྤྱོད་མཐའ་དག་སྤངས་པར་
མ་ཟད། ཨ་མའི་བདེ་སྐྱིད་ཀྱི་སྣོན་མ་ཏི་ག་ཙམ་ཡང་མ་འཁྱོངས། ཁོས་འདི་ལྟར་བྱེད་
དོན་ནི། ཁོ་ཨ་མར་དགའ་བ་ཁོ་ནས་མ་ཡིན་ཏེ། རྒྱུ་མཚན་ནི་ལུས་སེམས་བདེ་ཐང་ཅན་
ཞིག་གིས་དུས་ནམ་ཡང་འདི་ལྟར་སྒྲུབ་ཁོ་མི་ནག་བྱན་མོ་དེར་ཞེད་པས་རེད། ཡིན་ནའང་
ཁོས་མོ་བདའ་མི་ཐུབ། ཐ་ན་ཁོས་གཟའ་རེའི་གླ་ཕོགས་བཅག་ཀྱང་རུང་། མོ་ཕྱིར་འབུད་
པའི་གོ་སྐབས་ཡོད་རེ་སྐན། གང་ལྟར་གོང་སྨོས་ཀྱི་སྡུག་སྨྲེ་མཐའ་དག་གཞིར་བྱས་མོད་
ནའང་། ཁོས་ཅི་ནུས་གང་ཐུབ་སྒོས་སྒོར་མོ་སྟོང་ཕྲག་གསུམ་བསོགས་ཐུབ་སོང་། ཚ་
མོས་བརྐུས་པའི་མཚན་མོ་དེར་ཁོས་ཉེན་རྟོག་པར་གཏུག་དུས་སྟོང་ཕྲག་གཉིས་དང་བརྒྱད་བརྒྱ་
བཞི་བཅུ་ཞེ་ལྔ་ཟེར། དེ་དག་ཚང་མ་སོ་བར་ནས་བཙིར་ཅིང་ཁ་ནང་ནས་བསྲིས་པ་རྐྱང་
རྐྱང་ཡིན། ཁོས་སྒོར་མོ་སྟོང་ཕྲག་གསུམ་པོ་དངུལ་ཁང་དུ་མ་བཅོལ་བའི་རྒྱུ་མཚན་
ནི། དངུལ་ཁང་བ་ཚང་མའང་ཁང་ཕུ་སུང་ཚང་དང་འདྲ་འདྲ་རེད། དེ་བས། ཁོས་སྒོར་
མོ་ཡོངས་རྫོགས་མལ་ཁང་གི་འཐེན་སྒམ་ཞིག་ཏུ་ལྕགས་ཟྭ་བརྒྱབ་ནས་བསྐུངས། མལ་
ཁང་གི་ཉལ་ས་ཁོ་རང་ཉིད་ཀྱིས་བཅོས་པ་དང་། ཉལ་གདན་ཡང་ཁོ་རང་ཉིད་ཀྱིས་
བཏིངས། ཁང་བའི་ནང་རང་ཉིད་ཁོ་ན་འགྲོ་འོང་བྱེད་པའི་ཚེའང་འཐེན་སྒམ་གཏན་
གཏན་ལ་ཡོད། ཐེངས་ཤིག་ལ། ཁོའི་ནུ་བོ་གླེན་པ་དེས་སྒོ་ཆེན་བརྒྱུད་པའི་ན་ཆུང་མ་
ཞིག་འགོག་པར་རྩོམ་དུས། གོ་སྐབས་དེར་བརྟེན་ཁོས་ཨ་མར་མ་དྲིས་པར་རང་འགུལ་
སྒོས་གླེན་པ་དེའི་ལྟ་སྐྱོང་པར་བསྡད། དེར་མ་ཟད། ཨ་མས་གླེན་པ་དེ་སྒོ་ཕྱིར་སོང་མིན་
མི་ཤེས་པའི་ཆ་རྐྱེན་འོག ཁོས་རང་གི་ནུ་བོར་གཤགས་བཅོས་བྱེད་དུ་བཅུག འདི་
ལྟར། ༡༩༣༣ལོར་ཁོའི་ཨ་མ་ཚེ་ལས་འདས་རྗེས། ཁོ་གནས་སྐབས་དང་མཐར་ཐུག་ཐམས་
ཅད་དུ་ནུ་བོ་དང་གཞིས་རྙིང་གཉིས་ལས་ཐར་བ་དང་། མི་ནག་བྱན་མོའི་ལག་འོག་ནས་
ཀྱང་རང་དབང་ཐོབ། དེའི་འཕྲོར། ཁོ་སྲིང་བལ་གྱི་རྩིས་ཐོ་དང་འདྲ་དཔེ་སྤུངས་པའི་
ཞིང་ཆས་ཚོང་ཁང་གི་ཡང་སྟེང་དུ་མཆིས་པའི་གཞུང་ཤག་ཅིག་ཏུ་གནས་སྤར་ཅིང་། དེ་
གར་ཇ་ཁང་དང་ཁྲུས་ཁང་གཉིས་འཛོམས་ཀྱི་མལ་ས་ཞིག་བཅོས་པ་རེད། གཟའ་མཇུག་
རེ་རེར། དེ་གར་བུད་མེད་ཅིག་འགྲོ་འོང་བྱེད་པ་མཐོང་ཐུབ། བུད་མེད་དེའི་གཟུགས་
གཞི་ཆེ་ཞིང་གཤིས་རྒྱུད་འཇམ་ལ། བྱད་བཞིན་ཕལ་བ་ཞིག་ཏུ་བདོག་སྟེ། དུས་རྟག་
པར་འཛུམ་དམུལ་དམུལ་བྱེད། མོའི་སྐྲ་ལོ་སེར་པོར་སྣང་བ་དང་། ན་ཚོད་གཞོན་རྒྱུ་མི་
འདུག མོས་ཞྭ་སྣེ་འཁོབས་ཆེན་ཞིག་བཀླུབས་པའི་ཐོག ནམ་ཟླ་གྲང་དུས་ཀོ་རྫུན་གྱི་
ལྭ་རིང་ཞིག་མནབས་པར་དགའ། གཟའ་སྤེན་པའི་དགོང་མོ་རེ་རེར། མི་རྣམས་ཀྱིས་ན་
ཚོད་དར་ལ་བབ་པའི་སྲིང་བལ་འཚོང་མཁན་གྱི་སྐྱེས་པ་དེ་དང་བུད་མེད་འདི་གཉིས་
མཐོང་ཐུབ་གྲོང་རྡལ་གྱི་མི་ཚང་མས “ཅེ་སུང་གི་མོན་ཧྥུ་སི་ཡི་གྲོགས་མོ” ཞེས་
འབོད་ལོབས་སུ་གྱུར་ཁོ་གཉིས་དཔུང་བ་གཉམ་གཤིབ་སྒོས་གློག་བརྙན་ཁང་རྒྱུ་བ་
དང་། གཟའ་ཉི་མའི་ཞོགས་པར་ཡང་ཟས་རིགས་ཚོང་ཁང་འགྲིམས་ཏེ། བག་ལེབ་དང་
སྒོ་ང་། ཚ་ལི་མ། ཚལ་དང་ཁུ་བའི་ལྕགས་ཀྲིན་སོགས་ཤོག་ཁུག་ཏུ་བཅུག་ནས་སྐས་ཐེམ་
འགོ་བ་མཐོང་ལ། དངོས་གནས་དྲང་གནས་ཁྱིམ་ཚང་དང་བཟའ་ཚང་གི་བྲོ་བ་སྟུག་པོ་
ཞིག་གིས་ཁྱབ་འདུག དེ་ལྟར། གཟའ་ཉི་མའི་ས་སྲོས་མཚམས་སུ། མོ་རླངས་འཁོར་ས་
ཚིགས་སུ་བསྐྱལ་ནས་ཕྱིར་མོན་ཧྥེ་སིར་ལོག་རྗེས། ད་གཟོད་ཁོར་བཅིངས་འགྲོལ་ཐོབ་
ཅིང་རང་དབང་དུ་གྱུར། ཁོས་རྒྱུན་པར་བཤད་རྒྱུར། “༡༨༦༥ལོར། ཨ་པོ་ར་ཧན་ལིན་
ཁིན་གྱིས་ཁང་ཕུང་སུང་ཚང་ནས་མི་ནག་བཅིངས་འགྲོལ་བྱས་པ་དང་། ༡༩༣༣ལོར། ཅེ་
སུང་ཁང་ཕུ་སུང་གིས་མི་ནག་གི་ལག་ནས་ཁང་ཕུང་སུང་བཟའ་མི་གང་བོ་བཅིངས་
འགྲོལ་བྱས།”
པན་ཅི་མེན་ནམ་པན་ཅི་ཡང་ན་པན། སྐྱེས་མ་ཐག་ནས་ཨ་ཞང་གི་ཁོའི་ཨ་མར
ནུ་བོ་དེ་གཅིག་པུ་ལས་མེད་མིང་ནས་བོས། སྐབས་དེར་མའོ་ལའེ་ཞེས་འབོད། ཨ་ཞང་
དེའི་སྐྱེ་འབྲས་ཤིན་ཏུ་མཚར་ནའང་། གོ་རྟོགས་དམའ་ཞིང་ལབ་རྒྱག་པར་མོས་ལ། ལས་
ཀ་རྩྭ་སུག་ཙམ་ཡང་མེད་པའི་མི་རྐྱང་ཞིག་ཡིན། ཁོས་མི་སུར་ཡང་སྒོར་མོ་བསྐྱི་བ་དང་།
ཐ་ན་ཏི་ཨར་ཞུ་ལྟ་བུའི་ནག་ཁོལ་དག་ལའང་འཛེམ་དོགས་མེད་པར་བསྐྱི། ཁོས་བསྐྱིས་
ཟིན་པའི་སྒོར་མོ་ཁུག་མར་བསྡུས་རྗེས། ལག་པ་ཕྱིར་བཏོན་ནས་མོར་གསལ་བཤད་བྱས་
དོན། ཁོས་བལྟས་ན། མོ་ནི་ཁོའི་ཨ་ཅེ་ཚང་གི་ཁྱིམ་མི་དང་གཅིག་པ་ཡིན་ལ། འཇིག་རྟེན་
འདིའི་མི་ཡོད་དོ་ཅོག་གི་མིག་ནང་དུ། མོའི་འཇོ་སྒེག་ནི་ལྷན་སྐྱེས་ཀྱི་སྲས་མོ་ཞིག་དང་
མཚུངས། ཕྱིས་སུ་འཚར་ལོངས་འབྱུང་བའི་གོ་རིམ་ཁྲོད། བྱིས་པའི་ཨ་མས་ཀྱང་བྱིས་པ་
འདི་རྒྱུན་ལྡན་ཞིག་མིན་པ་རྟོགས། མོ་ངུ་ཞོར་དུ་ཡིན་གཅིག་མིན་གཉིས་བྱིས་པར་སྲི་
མིང་གཏད་དགོས་ཟེར་བའི་ཚེ། བྱིས་པའི་ཕུ་བོ་ཁོན་ཏིང་གིས་སླར་ཡང་པན་ཅི་མེན་
ཞེས་གསར་དུ་བཏགས། པན་ཅི་མེན། ང་ཚོའི་ཨེབ་ཅིར་བཙོངས་པའི་བྱིས་པ་ཆེས་ཆུང་
བ་དེ། ཁོ་དངོས་པོ་རིགས་གསུམ་ལ་དགའ་ཞེན་ཆེ་སྟེ། ཁའེ་ཏན་སིར་གཉེན་སྟོན་བཤམ་
ཆེད་དང་ཁོན་ཏིང་སློབ་གྲྭ་འགྲིམ་སླད་དུ་བཙོངས་པའི་རྩྭ་ར་དེ་དང་ཨ་ཅེ་ཁའེ་ཏན་སི།
ད་དུང་མེ་འོད་བཅས་གསུམ་མོ། །དངོས་པོ་དེ་གསུམ་ག་ཁོས་གཅིག་ཀྱང་ཤོར་མེད། རྒྱུ་
མཚན་ནི་ཁོའི་དྲན་ངོགས་སུ་ཨ་ཅེ་ཟེར་བ་མེད་ལ། ཚོར་ཤེས་ཁྲོད་ཅི་ཞིག་མེད་པའི་སྣང་
བ་ཟ་ཟི་ཙམ་ལས་མ་འདས། འོད་སྣང་གི་སྐོར་ནས་བཤད་ན། ཁོ་གཉིད་མ་སད་ཀྱི་གནས་
སྐབས་སུ་མཐོང་བའི་མེ་འོད་དེ་དུས་ད་ལྟའང་མེ་ཐབ་ནང་དམར་ལྷང་ལྷང་ངང་མཆེད་
ཅིང་ལྡིང་བར་བྱེད། འོ་ན་རྩྭ་ར་དེ། ཕར་བཙོངས་པ་ནས་བཟུང་ལྷག་ཏུ་བག་བྲོ་བ་ཞིག་
ཏུ་གྱུར་པར་མངོན། ད་ལྟ། ཁོ་དངT. P. གཉིས་མཚམས་ཚིགས་མེད་པར་མི་རྣམས་ཀྱི་
རྗེས་སུ་འབྲང་ཆོག་ཅིང༌། ཁོས་དེ་ཚོས་གོར་ཧྥུ་སྤོ་ལོ་བརྩེ་མིན་ལ་ཁ་ཡ་མི་བྱེད། ལན་
ཀན་དེད་ནས་ཡར་རྒྱུག་མར་འདུར་གྱིས་ཁོམ་ལོང་བྲལ། ད་དུང་། T. P. ཡིས་ཁོ་ཚོ་ཁྲིད་
དེ་རི་སྐྱེས་ཀྱི་ཚེར་མའི་གསེང་དུ་བསྐྱོད་རུང་ལ། དེ་གརT. P. ཡིས་དཀར་བོང་བོང་
དང་དབྱིབས་གོར་གོར་གྱི་དངོས་པོ་འགའ་སྤྲུལ་སྒྱུར་བྱས་ཏེ། ཐང་གཅལ་དང་གྱང་ངོས།
འདམ་ལམ་དག་ཏུ་འཕངས་ཚེ། སའི་གོ་ལའི་འདྲེན་ཤུགས་དང་འགྱུར་མེད་ཀྱི་གཏན་
སྲོལ་མཐའ་དག་ལས་འགོངས་པར་འགྱུར་ངེས་ཡིན་ནའང་། པན་ཅི་ཡིས་ཚུལ་
ལུགས་དེ་ཤེས་མ་དགོས་ཐོས་ཀྱང་ཡོད་མི་སྲིད། ༡༩༡༣ལོར། ཁོར་གཤགས་བཅོས་བྱེད་དུ་
བཅུག ༡༩༣༣ལོར། ཅེ་ཁི་སུན་གྱི་ཁུལ་ཚུགས་སྨྱོན་པ་ཁང་དུ་བསྐྱལ། སྐབས་དེར་སླེབས་
ཀྱང་། ཁོས་ད་དུང་ཅི་ཡང་ཤོར་མེད། རྒྱུ་མཚན་ནི་ཁོས་ཨ་ཅེ་བརྗེད་ངས་སུ་ཕྱིན་པ་ཇི་
བཞིན། རྩྭ་ར་དེའང་དྲན་ངོགས་ནས་ཡལ་བ་དང་། ཚོར་ཤེས་ཁྲོད་ཅི་ཞིག་མེད་པའི་སྣང་
བ་ཟ་ཟི་ཙམ་ལས་མ་མཆིས། མེ་འོད་དེ། མེ་འོད་དེ་ཁོ་གཉིད་ལྕོག་རྒྱག་སྐབས་སྔར་ལྟར་
མིག་ལམ་དུ་སྣང་བ་ལྟར་རོ། །
ཁོན་ཏིང་། མཐའ་མཇུག་གི་གཅིག་པུ་སྟེ། ཁའེ་ཏི་ཡི་བུ་མོ་ཡིན། འཇིག་རྟེན་
དཀར་ངོགས་མ་འགྲིམས་པའི་ཟླ་དགུ་ཡི་སྔ་རོལ་ཏུ་ཨ་ཕ་མོ་དང་ཁ་བྲལ། སྐྱེས་མ་ཐག་
ནས་རུས་མེད་ལ། ཁུ་བ་དཀར་དམར་གཉིས་ཉིང་མཚམས་སྦྱར་ཞིང་རྟེན་གྱི་དབྱེ་བ་
འབྱེད་པའི་སྐབས་དེ་མཚམས་ནས་བཟུང་ཁྲིམས་མཐུན་གྱི་བཟའ་ཟླ་ཞིག་མེད་པའང་
ལས་ཀྱི་བསྐོས་ཐང་དུ་གྱུར། རང་ལོ་བཅུ་བདུན་ཏེ། ཡེ་ཤུ་འདས་ལོག་བརྒྱབ་ནས་བགྲང་
བྱ་༡༨༩༥སོན་པའི་དུས་དྲན་གྱི་སྔ་ཉིན་དྲོས་ཇའི་སྐབས་སུ། མོ་ཨ་ཞང་གི་ལྕགས་ཟྭ་
བསྐོན་པའི་སྒེའུ་ཁུང་སྟེང་འགོས་རྗེས། ཆུ་སྦུག་ལ་བརྟེན་ནས་ཨ་ཞང་གི་མལ་ཁང་དུ་
འཛུལ་བ་དང་། ཨ་ཞང་གི་མེ་ཐུར་གྱིས་འཐེན་སྒམ་ཕྱེ་བའི་མུར། སྒོར་མོ་གཅིག་ཀྱང་མ་
ལུས་པར་ཁྱེར། གྲངས་ཀ་ནི༢༨༤༥མ་ཡིན་པར། སྟོང་ཕྲག་བདུན་ལ་ཉེ་བར་འདུག དོན་
དེས་ཅེ་སུང་ཞེ་སྤོ་གཏིང་ནས་བསླངས་པར་གྱུར། ཐ་ན་ཉིན་དེའི་མཚན་མོའམ་ཡང་ན་
མི་ལོ་ལྔའི་རྗེས་སུ། ཁོས་དོན་དག་དེ་དྲན་ཐེངས་རེར། རང་ཉིད་སྔ་ལྟས་ཅི་ཡང་མེད་པའི་
སྒོ་ནས་འཆི་བར་འགྱུར་བ་དང་མདེའུ་ཕོག་པ་དང་ཐོག་གིས་བརྒྱབ་པའི་སྣང་བ་འཁྲུལ་
བར་བྱེད། རྒྱུ་མཚན་ནི་འཕྲོག་བཅོམ་གྱི་གྲངས་ཀ་དེ་སྟོང་ཕྲག་གསུམ་ལས་བརྒལ་ཅིང་
སྟོང་ཕྲག་བདུན་ལ་ཉེ་བས་རེད། ཡིན་ནའང་ཁོག་སྡུག་དེ་རང་གིས་མིད་པ་ལས་གཞན་
སུ་ལའང་བཤད་ས་མེད། རྒྱུ་མཚན་ནི་ཁོར་འཕྲོག་བཅོམ་ཐེབས་པའི་སྒོར་མོའི་གྲངས་
ནི་སྟོང་ཕྲག་བདུན་ཡིན་པ་ལས་སྟོང་ཕྲག་གསུམ་མ་རེད། འོན་ཀྱང་ཁོར་རྒྱུ་འབྲས་ཀྱི་
སྐད་ཆ་བཤད་མཁན་མི་འདུག དེ་དག་ཀྱང་ཁོ་ལྟ་བུའི་ལས་ངན་པ་དང་། ཨ་ཅེ་ཚུལ་
ལྡན་མིན་པའི་ཁར་ཚ་མོའང་འཆལ་སྤྱོད་ཅན་གྱི་སྐྱེས་པའི་རིགས་ཁོ་ན་རེད། དེར་
མ་ཟད། ཁོ་ཉེན་རྟོག་ཁང་དུ་གྱོད་དོན་ཞུ་བར་འགྲོ་ཐབས་ཀྱང་མ་མཆིས། ཁོས་རང་ཉིད་
ལ་མི་བདག་པའི་སྒོར་མོ་སྟོང་ཕྲག་བཞི་བོ་དེ་ཡལ་བའི་དབང་གིས། ཁོས་ཐ་ན་རང་ཉིད་
ལ་དབང་བའི་སྒོར་མོ་སྟོང་ཕྲག་གསུམ་པོའང་ཕྱིར་ལེན་མི་ཐུབ། མདོར་དེད་ན། སྒོར་མོ་
སྟོང་ཕྲག་བཞི་བོ་དེ་ནི་ཁོའི་ཚ་མོའི་ཁྲིམས་མཐུན་གྱི་རྒྱུ་ནོར་ཡིན་ལ། འདས་པའི་ལོ་ངོ་
བཅུ་དྲུག་རིང་། མོའི་ཨ་མས་བསྐུར་པའི་འཚོ་བའི་ཁ་གསབ་ཀྱི་གྲས་སུ་གཏོགས། ཁྲིམས་
ལུགས་ཀྱི་ངོས་ནས་བཤད་ཚེ། གྲངས་ཀ་དེ་གཞི་ནས་མེད་པ་ཞིག་ཀྱང་རེད། ལྟ་སྐྱོང་པ་
དང་མངགས་བཅོལ་དོ་དམ་པའི་ངོས་ནས་བལྟས་ཚེ། ཁག་ཐེག་མི་སྣའི་རེ་བ་བསྐང་སླད།
ཁོས་ལོ་རེ་བཞིན་ས་ཁུལ་འདུམ་འགྲིག་ཁྲིམས་ཁང་ལ་སྙན་ཞུ་ཐེངས་རེ་དབུལ་དགོས།
སྙན་ཞུ་དེ་དག་གི་ཁྲོད། ཁོས་སྔར་ནས་སྒོར་མོ་དེ་དག་བེད་སྤྱད་ཟིན་པའི་གནས་ཚུལ་
བྲིས་ཡོད། དེར་བརྟེན། ཁོའི་ལག་ནས་ཕྲོགས་པ་ནི་ལྐོག་ལེན་བྱས་པའི་དཀོར་རྫས་ལས་
གཞན། ཁོ་རང་ཉིད་ཀྱིས་གྲོན་ཆུང་བསྲི་ཚགས་སྒོས་བསོགས་པའི་སྒོར་མོའང་འདུ། ཡང་
གཅིག་བཤད་ན།
ཁོའི་སྒོར་མོ་འཕྲོག་མཁན་དེ་མཐར་གཏུགས་ཚེ་ཁོའི་གནོད་འཚེ་མྱོང་མི་རང་རེད་འདུག
ཁོས་བཙོན་ཁང་གི་སྡུག་བསྔལ་མྱང་བའི་ཉེན་ཁར་མ་འཛེམ་པར་
རང་ལག་ཏུ་ཐོབ་པའི་སྒོར་མོ་སྟོང་ཕྲག་བཞི་བོ་དང་། རང་གཅུན་རང་སྡོམ་དང་རང་ཉིད་
བློས་བཏང་སྒོས། ལོ་ངོ་ཉི་ཤུ་ཙམ་གྱི་རིང་ལ་ཙི་གུས་མུག་གསོག་བྱས་པའི་སྒོར་མོ་སྟོང་
ཕྲག་གསུམ་པོ་དེ། ཁོའི་གནོད་འཚེ་མྱོང་མཁན་ཞིག་གིས་ཕྲོགས་པར་མ་ཟད། ཞི་མོ་ལོ་
ཆུང་ཞིག་གིས་ཁྱེར་པ་རེད་ཨང་། མོས་སྐད་ཅིག་ཉིད་ལ་ཁོའི་མ་རྩ་བརྡིབས་སུ་བཅུག
མོར་འཆར་གཞི་ཅི་ཡང་མེད་ལ། སྔོན་ཇུས་ཀྱང་ག་ལ་འཐེན། མོས་འཐེན་སྒམ་གཅོག་
དུས་དོན་དུ་སྒོར་མོ་ག་ཚོད་ཡོད་པ་མི་ཤེས། དེར་སེམས་ཤུགས་ཀྱང་མ་ཤོར། ད་ལྟ། ཁོས་
ཐ་ན་ཉེན་རྟོག་ལས་ཁུངས་ལ་གྱོད་དོན་གཏུགས་ཏེ་རོགས་རེ་ཞུ་ཐབས་ཀྱང་བྲལ། ཁོས་
དུས་རྟག་ཏུ་ཉེན་རྟོག་པར་མཐོང་ཆེན་པོ་སྤྲད་ཅིང་། ཁོ་ཚོ་འོ་བརྒྱལ་ལ་གཏད་མ་མྱོང་།
ལོ་ངོ་དུ་མའི་རིང་། དྲང་བོ་དྲང་བཞག་སྒོས་དཔྱ་ཁྲལ་ཇི་བཞིན་དུ་བཅལ་ཏེ། ཁོ་ཚོར་
གཞན་རྟེན་འབུ་སྲིན་ལྟ་བུའི་བཙན་པོ་གནམ་ལྕགས་ལྟ་བུའི་སྒྱིད་ལུག་གི་འཚོ་བ་རོལ་
ཏུ་བཅུག་ཅིང་འོངས། གཞན་ཡང་། ཁོ་རང་ངོས་ནས་ཞི་མོ་དེ་འཛིན་བཟུང་བྱ་མི་ཕོད་
ལ། གལ་ཏེ་མོ་འཛིན་བཟུང་བྱས་ཚེ། མོས་རྒྱུ་མཚན་མ་ལུས་གསལ་བོར་བསྒྲག་པར་ཞེད།
དེར་བརྟེན་ཁོའི་ཐར་ལམ་ཉག་ཅིག་ནི། རང་སེམས་གསོ་བའི་རྨི་ལམ་རྨི་རྒྱུ་ལས་གཞན་
གང་ཡང་མ་མཆིས། དོན་དག་དེའི་རྗེས་ཀྱི་ལོ་ངོ་གཉིས་སམ་གསུམ་བཞིའི་རིང་། མ་
གཞིར་བརྗེད་ངས་ཀྱི་ཀློང་དུ་བྱིང་ན་འགྲིག་མོད་ཀྱི། འོན་ཀྱང་ནམ་གུང་དཀྱིལ་དུ་འགྲེ་
ལྡོག་ཡང་ཡང་བརྒྱབ་སྟེ་རྔུལ་ནག་ཁྲོམ་ཁྲོམ་དུ་བཞུར་བ་དང་། རང་ཉིད་ཀྱིས་སྤར་སྙོབ་
གཅིག་གིས་མོའི་འགྲོ་ལམ་བཀག་པའི་མུར། མུན་ནག་ཁྲོད་ཡར་ལྡིང་ནས་མོའི་ལུས་སྟེང་
དུ་མཆོངས་པ་རྨིས། དེར་མ་ཟད། མོས་སྒོར་མོ་ཡོངས་རྫོགས་གྲོན་མ་ཚར་གོང་། མོར་སྐད་
ཆ་བཤད་དབང་མ་བྱིན་སྔོན་ཚེ་དུས་བྱས་སོང་།
ཁོན་ཏིང་ཆུང་བས་སྒོར་མོ་ཐོགས་ཏེ། སྨག་ནག་པའི་ཁྲོད་ཆུ་སྦུག་དེད་ནས་མར་
བབས་ཤིང་། ཚོང་འགྲེམ་པ་ཞིག་དང་མཉམ་དུ་བྲོས་བྱོལ་ལ་ཕྱིན། ཚོང་འགྲེམ་པ་དེ་ནི་
གཉེན་ཉིས་བརྩེགས་བསྒྲིགས་པའི་ཉེས་ཅན་ཞིག་རེད། དུས་དེ་ནས་བཟུང་། མོ་གར་
སོང་ཆ་མེད་དུ་གྱུར། གང་ལྟར་མོས་འཚོ་ཚིས་ཅི་ཞིག་བསྒྲུབས་ཀྱང་རུང་། ཀེ་ལྕགས་
ཤན་པའི “མའེ་སར་ཏི་སེ” རྟགས་ཅན་གྱི་རླངས་འཁོར་ཞིག་བསྐོར་ནས་ཕྱིར་ལྡོག་མི་
ནུས་པ་བརྒྱ་ཆའི་བརྒྱ་ཡིན། གང་ལྟར་མོས་འདྲ་པར་གང་ཞིག་བརྡབས་ཀྱང་ཆོག དེའི་
སྟེང་དུ་བཀོད་འདོམས་རུ་ཁག་གི་དམག་དཔོན་ཞིག་མེད་པའང་ཐག་གིས་གཅད་ནུས་
སོ། །འདི་ནི་ཁང་ཕུ་སུང་ཚང་གི་གཏམ་རྒྱུད་དེ། ད་དུང་ཡང་ཁོ་ཚང་ལས་གཞན་པའི་མི་
སྣ་ཁ་ཤས་མཆིས་པ་ནི། གཤམ་གསལ་གྱི་མི་ནག་རེ་གཉིས་ལགས།
T. P. ཁོ་རང་མོན་ཧྥེ་སི་ཡི་པི་ཨར་སྲང་ལམ་དུ་འཁྱམ་འཁྱམ་ལ་འགྲོ་ཞོར། ཀྲི་ཅ་ཀོ་
དང་ཉིག་ཡོག་གི་བཤུ་གཞོག་བཟོ་གྲྭ་དག་གིས་ཆེད་དུ་ཁོ་དང་རིགས་གཅིག་པ་དག་ལ་
བཟོས་པའི་མཛེས་སྡུག་དང་བཀྲག་མདངས། འདྲ་མི་ཆགས་པ་དང་མིག་ལ་གཟན་པའི་
གྱོན་ཆས་བཀླུབས་འདུག
ཧྥེ་ལའོ་ཉི། མོ་མེ་འཁོར་མལ་ཁྲི་ཅན་གྱི་གླ་གཡོག་རྒྱུག་མཁན་ཞིག་དང་གཉེན་
བསྒྲིགས་ཏེ། ཧྲིན་ལུའུ་དབྱིར་གནས་སྤར། ཕྱིས་སུ་སླར་ཡང་མོན་ཧྥེ་སིར་གཞིས་ཆགས།
མོས་ཨ་མ་རང་ཁྱིམ་དུ་གདན་དྲངས་ནས་མཉམ་དུ་འཚོ་བ་རོལ། རྒྱུ་མཚན་ནི་ཨ་མ་ཐག་
རིང་གི་གནས་གང་དུའང་འགྲོ་འདོད་མ་མཆིས།
ལ་སེ་ཐི། ལོ་བཅུ་བཞི་ཅན་གྱི་གཞོན་ནུ་ཞིག ཁོས་ལོ་ཚོད་རང་ཉིད་ལས་ལྡབ་
གཉིས་ཀྱིས་ཆེ་ཞིང་གཟུགས་གཞི་རང་ཉིད་ལས་ལྡབ་གསུམ་གྱིས་ལྕི་བའི་གླེན་པ་
ཞིག་སྙོར་ཐུབ་པར་མ་ཟད། ཁོའི་བདེ་འཇགས་ལ་ཁག་ཐེག་དང་ཁོའི་སེམས་ངལ་ཡང་གསོ་ཐུབ།
ཏི་ཨར་ཞུ། ཁོ་ཚོས་སྡུག་འདག་བཞིན་མཆིས།
